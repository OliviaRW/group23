Publish date,Text,Title,URL,Publish data
2013-06-06T21:14:35+00:00,"Den mexicanske hær har befriet 165 migranter, der har været holdt fanget af en gruppe kriminelle i det nordlige Mexico. Det fleste af ofrene er fra Centralamerika, oplyser mexicanske myndigheder. Den store gruppe migranter, der inkluderer 20 mindreårige, blev taget til fange, da de forsøgte at krydse grænsen til USA. På baggrund af et tip lykkedes det militærstyrker at finde frem til gruppen, der blev holdt fanget i en overfyldt ejendom under usle og usunde forhold i Gustavo Diaz Ordaz nær grænsen. En mand, der holdt vagt, blev anholdt, mens andre er eftersøgt, siger en talsmand for indenrigsministeriet. Blandt de befriede var 77 fra El Salvador, 50 fra Guatemala, 23 fra Honduras og en enkelt indisk statsborger, siger talsmanden. Den Nationale Menneskerettighedskommission anslog i en rapport fra 2011, at der hvert år kidnappes omtrent 20.000 personer i Mexico, hvor familiemedlemmer i USA opkræves løsesummer på mere end 2000 dollar. I 2010 blev 72 migranter fundet dræbt på en gård - tilsyneladende ejet af narkokartellet Los Zetas. /ritzau/AFP",Mexicansk hær befrier 165 migranter,http://dr.dk/nyheder/udland/mexicansk-haer-befrier-165-migranter,2013-06-06 21:14:35+00:00
2013-04-11T20:30:00+00:00,"Italienske kystvagter udrettede torsdag noget af en heltepræstation, da de reddede 500 afrikanske migranter. Migranterne var stuvet sammen i oppustelige både ud for Siciliens kyst. Om bord i bådene var også enkelte gravide kvinder, og flere af migranterne blev kørt på sygehus for at komme i behandling. De fleste af migranterne var fra lande syd for Sahara, oplyser en talsmand fra kystvagten. - De oppustelige både var maksimalt 10 meter lange, og er kun beregnet til 10 personer om bord. Dog var der op til 100 mennesker i bådene, siger talsmanden Marco de Milla. De fleste af migranterne blev bragt til Lampedusa, en lille ø syd for Sicilien, der hvert år modtager tusindvis af migranter. Tusindvis af mennesker er i årenes løb omkommet i forsøget på at komme til Italien. Både på grund af forlis og mangel på vand og mad. Angiveligt mistede 1500 mennesker livet på denne måde i 2011. Mange af migranterne forsøger at flygte fra de uroligheder, der er opstået efter det såkaldte arabiske forår. /ritzau/NTB",Italien: Kystvagter redder 500 afrikanske migranter,http://dr.dk/nyheder/udland/italien-kystvagter-redder-500-afrikanske-migranter,2013-04-11 20:30:00+00:00
2011-06-12T21:46:00+00:00,"De mexicanske myndigheder har afsløret en trailer med ikke færre end 213 illegale migranter. De 213 personer fra Sydamerika var klemt sammen i traileren uden mad og drikke. Myndighederne oplyser, at transporten blev afsløret ved et checkpoint, og at chaufføren og hans medpassager er blevet tilbageholdt. Blandt de mange i traileren var folk fra Brasilien, Guatemala og El Salvador. Hvert år krydser hundredtusindvis af illegale migranter ifølge AP den sydlige mexicanske grænse i deres forsøg på at komme til USA.",213 migranter gemt i trailer,http://dr.dk/nyheder/udland/213-migranter-gemt-i-trailer,2011-06-12 21:46:00+00:00
2013-08-26T03:53:00+00:00,"Mindst seks mennesker er dræbt, og adskillige flere er kvæstede, efter at et godstog med cirka 300 migranter om bord søndag afsporede i det sydøstlige Mexico. Ulykken skete i et øde og ufremkommeligt sumpområde. Toget, der er kendt som La Bestia (dyret), kører fra Guatemala gennem Mexico til den amerikanske grænse. Migranter fra de latinamerikanske lande betaler normalt omkring 100 dollar til menneskesmuglere for at få adgang til toget - normalt med en plads på taget af godsvognene. Ulykken skete, mens toget kørte gennem staten Tabasco, på et sted, hvor det kørte langs en flod. Fire af de dræbte kommer fra Honduras, siger en talsmand for den lokale regering. Redningsarbejdet er besværliggjort af, at stedet kun er tilgængeligt via vandvejen. Ifølge lokale myndigheder afsporede toget omkring klokken tre om natten. Otte af togets 12 vogne væltede. Myndighederne regner med at finde flere omkomne. Årligt passerer omkring 140.000 personer fra central- og latinamerikanske ulovligt gennem Mexico på deres vej mod USA. Se video fra togulykken øverst i artiklen. /ritzau/AFP",Dødstal stiger efter godstogulykke i Mexico,http://dr.dk/nyheder/udland/doedstal-stiger-efter-godstogulykke-i-mexico,2013-08-26 03:53:00+00:00
2012-10-08T13:03:00+00:00,"Politiet i Københavns Lufthavn lader mange illegale migranter slippe gennem kontrollen, selv om de sagtens kunne stoppes. Sådan lyder påstanden fra en række unavngivne politifolk i seneste nummer af fagbladet Dansk Politi. Og de bakkes op af deres formand, Peter Ibsen, fra Politiforbundet. - Vi har ingen grund til at tro, at det ikke er korrekt, for det stammer fra frontpersonalet selv, siger Peter Ibsen. Ifølge politibladet er problemet, at der ikke er ressourcer til den sagsbehandling, der følger i kølvandet, hver gang en illegal migrant er blevet anholdt. Det har, skriver Dansk Politi, ført til, at der direkte er blevet udstedt en ordre om, at man i nogle tilfælde skal vende det blinde øje til. - Som jeg har hørt det, får politifolkene derude ballade, når de anholder for mange, siger en af bladets unavngivne kilder. Det afvises dog af chefen for politiet i Københavns Lufthavn, Jan Bjørn, der er politiinspektør i Københavns Politi. Ifølge Jan Bjørn er der skruet op for indsatsen over de sidste år. - Men selvfølgelig er der huller i kontrolnettet. Det er ligesom hos færdselspolitiet. De laver masser af spritkontroller, men til trods for det er der altså nogle, som slipper igennem, siger Jan Bjørn. Han ser kritikken fra politifolkene som et udtryk for, at de er meget dedikerede i forhold til deres arbejde. - Vi er som ledelse nødt til at foretage prioriteringer, og dem vil medarbejderne selvfølgelig ikke altid være enige i, siger Jan Bjørn. Ifølge formanden for Københavns Politiforening, Claus Oxfeldt, har situationen skabt frustration hos politifolkene i lufthavnen. - Når de må vende det blinde øje til noget, som de kunne have gjort noget ved, er det klart, at de bliver frustrerede, siger han. Ifølge bladet Dansk Politi søger en del af migranterne direkte videre til Sverige, når først de er kommet gennem Københavns Lufthavn. Der findes af gode grunde ikke præcise tal for, hvor mange der illegalt kommer ind i Danmark via Københavns Lufthavn, men Dansk Politi anslår, at det svinger fra 10 til 70 personer per dag. /ritzau/",Blad: Politi lader illegale passere,http://dr.dk/nyheder/indland/blad-politi-lader-illegale-passere,2012-10-08 13:03:00+00:00
2013-10-04T05:05:00+00:00,"Det store antal døde afrikanske asylsøgere ud for den italienske ø Lampedusa belyser Europas problem med at håndtere den flygtningestrøm, der banker på fra omkringliggende lande. 130 personer er indtil nu fundet døde, efter at båden med op mod 500 afrikanske migranter kæntrede på vej til Lampedusa. Bare 150 er blevet reddet op af vandet i live. Kæntrede både med flygtninge er ikke et sjældent syn i det sydlige Europa, hvor 25.000 er druknet i Middelhavet i løbet af de seneste år, viser tal fra den Internationale Migrationsorganisation. Sidste år døde 1.700 bådflygtninge, mens 2.000 mistede livet i 2011. Samtidig er en mulig masseflugt på vej fra krigen i Syrien i lighed med tilstrømningen fra masseprotesterne i Mellemøsten og Nordafrika samt krigen i Libyen i 2011. Specielt sydeuropæiske lande som Italien, Grækenland og Spanien er hårdt presset. Italien har bedt EU om hjælp til at håndtere den kraftige strøm af flygtninge til landet, og indenrigsminister Angelino Alfano omtaler torsdagens ulykke som en europæisk tragedie. I New York siger en FN-talsmand, at den seneste katastrofe delvis skyldes en politik, der undertrykker indvandrere. - Disse dødsfald må ikke ske. Menneskesmuglernes magt øges, når europæiske lande lukker grænserne, siger François Crepeau, som er FNs specialrapportør for migranters rettigheder. - Uregelmæssig indvandring er ikke en forbrydelse mod hverken mennesker, ejendom eller sikkerhed. 99,99 procent af irregulære migranter udgør ingen sikkerhedstrussel, siger han. /ritzau/AFP",Bådkatastrofe sætter spot på flygtningeproblem,http://dr.dk/nyheder/udland/baadkatastrofe-saetter-spot-paa-flygtningeproblem,2013-10-04 05:05:00+00:00
2010-08-30T11:28:00+00:00,"Over 3000 var samlede ved Tornado-festivalen i byen Miass ved Ural-bjergene i Rusland for at høre rockmusik. Men mellem 80 og 100 skinheads trængte ind på koncertområdet og gik til angreb på tilskuerne med knive, skydevåben og jernkøller. Op til 100 er såret, skriver russiske medier. Blandt andet blev en 14-årig pige stukket gantagne gange i maven med en kniv. Hun døde af stikkene. Ejeren af en lokal café er tilbageholdt under mistanke af at have arrangeret angrebet, rapporterer radioastationen Ekho Moskvy. Sidste år blev mindst 60 dræbt og 306 sårede i Rusland under racistisk motiveret vold. Det melder en menneskerettighedsorganisation. I de fleste tilfælde drejede det sig om angreb på mørkhårede muslimske migranter fra Centralsien.",14-årig pige dræbt ved nynazistisk angreb,http://dr.dk/nyheder/udland/14-aarig-pige-draebt-ved-nynazistisk-angreb,2010-08-30 11:28:00+00:00
2012-01-31T22:35:00+00:00,"Håbet om en bedre fremtid fik en dødelig udgang for de omkring 1500 personer, der sidste år omkom i forsøget på at komme fra Afrika til Europa. Det er rekordmange dødsofre på et enkelt år, siger FN's flygtningeagentur (UNHCR), der tilføjer, at strømmen af flygtninge fortsætter. Sidste års folkelige oprør i særligt Tunesien og Libyen har betydet, at kontrollen ved de to landes grænser ikke er så skrap som før, og det får endnu flere mennesker til at søge mod Europa, heriblandt mange gæstearbejdere fra det centrale og sydlige Afrika. I foråret tvang styrker, der var loyale over for Libyens daværende leder, Muammar Gaddafi, et ukendt antal gæstearbejdere om bord på både, som migranterne så skal måtte sørge for at styre mod Europa. - Det gør 2011 til det dødeligste år for regionen, siden UNHCR begyndte at føre disse statistikker i 2006, siger flygtningeagenturets talskvinde Sybella Wilkes. De omkring 1500 dødsofre, som UNHCR har registreret, er en vurdering baseret på, hvor mange der er fundet druknet og hvor mange der er meldt savnet efter at være sejlet ud på Middelhavet, der adskiller Afrika og Europa. Over 58.000 afrikanere nåede sidste år til Europa, hvilket også er rekordmange. Langt størstedelen af dem - 56.000 - ankom til Italien, mens Malta og Grækenland har modtaget henholdsvis 1574 og 1030 afrikanere, der kom med båd. - Langt de fleste var migranter, ikke asylansøgere, siger Wilkes. Foruden de mange, der krydsede Middelhavet, er mindst 55.000 andre kommet ind i Grækenland via Tyrkiet sidste år, oplyser græske myndigheder.",1500 døde på vej til Europa sidste år,http://dr.dk/nyheder/udland/1500-doede-paa-vej-til-europa-sidste-aar,2012-01-31 22:35:00+00:00
2012-10-08T14:43:00+00:00,"Det skal være slut med at illegale migranter kan passere uhindret gennem Københavns Lufthavn. Det fastslår Dansk Folkepartis integrationsordfører Martin Henriksen, der vil have justitsminister Morten Bødskov til at gå ind i sagen. - Regeringen bør erkende, at der er et problem, og så indkalde partierne, så vi kan finde en løsning på det, siger Martin Henriksen. Hans reaktion kommer, efter at fagbladet Dansk Politi i seneste nummer citerer flere unavngivne betjente i Københavns Lufthavn for, at opgaven med at stoppe illegale migranter er nedprioriteret af politiledelsen. Det skyldes, ifølge bladet, at der ikke er ressourcer til den efterfølgende sagsbehandling. Chefen for politiet i lufthavnen, Jan Bjørn, der er politiinspektør i Københavns Politi, afviser dog, at det forholder sig sådan. Afvisningen gør imidlertid ikke indtryk på Martin Henriksen, der i stedet peger på, at det for nylig kom frem, at indsatsen mod narkohandlere på Vesterbro var blevet nedprioriteret, fordi der ikke var ressourcer til den efterfølgende sagsbehandling. - Jeg synes det er rystende. Nu siger man det samme om illegale udlændinge i lufthavnen. Nu må justitsministeren slå i bordet over for politiledelsen, siger Martin Henriksen. Han mener, at justitsministeren samtidigt skal sætte sine embedsfolk i gang med at analysere, om der er noget galt. - Og her skal de også høre de menige politifolk, som er der ude, hvor det sker. På baggrund af det må vi så diskutere, hvad man kan gøre, siger Martin Henriksen, der peger på den efterfølgende sagsbehandling måske kan gøres simplere. - Det kan være, at der bagefter er for meget papirarbejde. Det ser vi gerne på, siger han. /ritzau/",DF: Illegale i lufthavnen skal stoppes,http://dr.dk/nyheder/politik/df-illegale-i-lufthavnen-skal-stoppes,2012-10-08 14:43:00+00:00
2013-09-10T16:01:00+00:00,"Når syrere i stor stil flygter ud af deres krigsramte hjemland - som de gør lige nu - så blomstrer menneskesmuglernes forretning. Hvis en flygtning for eksempel skal flyve ud af Tyrkiet på et falsk pas, så tjener menneskesmugleren omkring 20.000 kroner. Sådan er det i hvert fald for Abu Muhammed, som Orientering på P1 har talt med i Istanbul. Han er en del af et netværk af menneskesmuglere. Men andre skal også have deres betaling fra den flygtende syrer. I alt betaler syrerne mellem 60.000 og 80.000 kroner for at blive hjulpet til Europa. Vi har samlet nogle af ""tilbuddene"" fra menneskesmuglernes prisliste her. Fra Sudan til Libyen over land: 7.150 kroner Fra Somalia til Europa med fly og alle dokumenter, dog eksklusiv flybilletter: 27.500 kroner - grupperabat for familier: 45.000-70.000 kroner Fra Athen til Paris, inklusiv pas fra Elfenbenskysten samt opholdstilladelse: 12.750 kroner (dog 2008-pris)' Et stjålent pas på gaden i Athen: 2.250 kroner, vennepris: fra 750 kroner Fra den græske havneby Patras til Italien gemt i lastbil på skib: 37.500 kroner - eller gratis på egen risiko (nogle hægter sig fast under lastbilen) Hør mere i dagens udgave af Orientering på P1 og følg deres tema Fort Europa hele ugen og næste uge med. Kilder: Interviews med migranter fra Somalia, Sudan, Eritrea og Nigeria i 2011 og 2012 samt interview med menneskesmuglere i 2012-2013. Theodore Baird, phD Fellow hos Diis og RUC.",Her er prisen for et nyt liv i Europa,http://dr.dk/nyheder/udland/her-er-prisen-et-nyt-liv-i-europa,2013-09-10 16:01:00+00:00
2011-06-27T10:39:00+00:00,"Børn og unge libyere lemlæstes, når de træder på fusere, ueksploderede granater, miner og snublefælder. Derfor giver Danmark fire millioner kroner mere til at lade Folkekirkens minerydningshold finde, afmærke og fjerne miner samt ueksploderet ammunition. Det oplyser udviklingsminister Søren Pind (V) i en pressemeddelelse. I april gav Danida minerydningsholdet halvanden million kroner til at arbejde i Benghazi og Tobrouq samt til at kortlægge behovet i Misrata og andre byer. Eksperterne advarer blandt andet befolkningen om faren ved miner. Hidtil har minerydningen i Libyen fået 5,5 millioner danske kroner gennem Folkekirkens Nødhjælp. Desuden støtter Danmark FN og Røde Kors med at hjælpe migranter og andre udlændinge ud af Libyen. Red Barnet har også fået to millioner kroner i Benghazi. I alt har Danmark givet 21,6 millioner kroner gennem FN og danske nødhjælpsorganisationer for at afbøde de humanitære konsekvenser af krigen i Libyen. /ritzau/",Flere kroner til minerydning i Libyen,http://dr.dk/nyheder/indland/flere-kroner-til-minerydning-i-libyen,2011-06-27 10:39:00+00:00
2013-10-07T09:57:00+00:00,"- I fem timer flød vi bare rundt blandt de døde kroppe, fortæller 30-årige Germani Nagassi. Han glemmer aldrig, hvad han oplevede torsdag morgen kun 800 meter fra Lampedusas kyst, porten til Europa og håbet om et bedre liv. - Der var mange børn. Der var en mor med fire børn, en mor med et spædbarn. Alle forsvandt til søs. Mit sind har taget skade. Det er i en frygtelig tilstand, siger han til CNN. På havnen i Lampedusa stabler redningsfolk stadig snesevis af druknede afrikanske flygtninge på lastvogne. 194 ér hevet op af havet. Det tal ventes at stige, da flere hundrede fortsat er savnet. Imens er de bare 155 overlevende begyndt at bearbejde, hvad der skete. De overlevende har fortalt den amerikanske tv-station CNN, at de tilbragte 13 dage til søs, før motoren blev stoppet under en kilometer fra Lampedusa. 18-årige Hamid Mohammad sværger, at et italiensk fartøj så dem. - Den italienske båd sejlede rundt om os to gange, og så forsvandt den bare. Det var der, folk begyndte folk at gå i panik, forklarer han. Men Lampedusas kystvagt afviser pure, at de undlod at komme båden til undsætning. - Fra det øjeblik vi fik nødopkaldet fra fiskerne klokken 7 om morgenen, gik vi i gang med at koordinere redningsindsatsen, siger talsmand for kystvagten, Filippo Marini, til CNN. Fartøjet var pakket flygtninge. Mellem 450 og 500 mennesker skønnes at have været ombord den kun 20 meter lange båd, der stævnede ud fra Misrata i Libyen. De fleste var fra Somalia og Eritrea, og mange af dem på flugt fra politisk forfølgelse ifølge radiostationen BBC World Service. Da Lampedusa - den lille ø i Middelhavet halvvejs mellem Sicilien og Tunesien - er det stykke europæisk jord, der er tættest på Nordafrika, er den et yndet mål for afrikanske flygtninge. Kaptajnen sagde, at de skulle brænde tøj og tæpper for at blive set. - Han samlede sengetøj og tøj og satte ild til det. Men hans benzinbeholder eksploderede, fortæller Hamid Mohammad. Flammerne slikkede op mod morgenhimlen. Mens ilden spredte, stimlede flere og flere af migranterne sammen i den ene side af båden, der snart kæntrede. - Folk skreg, da båden kæntrede, husker Hamid Mohammad. De overlevende afventer nu deres videre skæbne i et tætpakket modtagecenter på øen. Det er bygget til 250 migranter, men huser netop nu mere end 1200 mennesker Mange sover derfor på madrasser og tøjbylter under åben himmel, som 21 Søndag viste i aftes. Imens prøver 23-årige Abrahalli Amare at begribe, at hun er en af de heldige. - Vi forlod vores land på grund af nød og vanskeligheder, så vi kunne leve i fred og hjælpe vores familier. Men vi fandt i stedet denne bitre sorg, forklarer hun. - Det var så uventet, så foruroligende. Itailens indenrigsminister, Angelino Alfano, har kaldt torsdagens ulykke ""en europæisk tragedie"" og opfordrer EU til at gøre noget ved den store tilstrømning af illegale indvandrede fra Afrika og Mellemøsten. Alene i 2013 er 25.000 indvandrere ankommet til Italien. I morgen mødes EU's indenrigsministre. Immigration er øverst på dagsorden.",Overlevende fra Lampedusa: Vi flød rundt blandt døde kroppe,http://dr.dk/nyheder/udland/overlevende-fra-lampedusa-vi-floed-rundt-blandt-doede-kroppe,2013-10-07 09:57:00+00:00
2013-10-12T07:32:00+00:00,"Maltas premierminister, Joseph Muscat, siger, at det europæiske farvand tæt på Afrika er ved at blive en kirkegård, efter at endnu en overfyldt båd med indvandrere fra Afrika er forlist og omkring 50 er druknet. - Vi føler os svigtet af Europa. Jeg ved ikke, hvor mange flere mennesker, der skal dø på havet, før der bliver grebet ind. - Vi vil sørge for at blive hørt ved det næste EU-topmøde, siger Muscat og tilføjer, at det var hurtig indgriben fra Italien og Malta, der reddede et stort antal liv. Den overfyldte båd forliste fredag omkring 100 kilometer syd for den italienske ø Lampedusa og 110 kilometer fra Malta. Forliset skete efter et katastrofalt bådforlis i sidste uge, hvor flere end 300 flygtninge på vej til Europa omkom ud for middelhavsøen Lampedusa. Muscat siger, at mindst 27 er bekræftet omkommet, mens det italienske nyhedsbureau Ansa skriver, at omkring 50 lig er bjærget op fra havet - deriblandt kvinder og omkring 10 børn. - Et skib fra Malta har samlet omkring 150 overlevende op, siger Muscat. Den italienske flåde har reddet omkring 50 overlevende og en stor redningsoperation fortsætter lørdag. En italiensk helikopter med 10 overlevende børn landede fredag på Lampedusa, hvor hundredvis af indvandrere allerede venter på at få behandlet deres sager i overfyldte modtagelsescentre. - I kølvandet på Lampedusa-tragedien har vi hørt solidariske udmeldinger fra alle EU-lande, men disse vil forblive tomme ord, hvis de ikke følges op af konkrete tiltag, siger EUs kommissær for indre anliggender, Cecilia Malmström, i en pressemeddelelse. Det anslås, at mellem 17.000 og 20.000 migranter i de seneste 20 år er omkommet på havet på vej til Europa fra Afrika i små overfyldte fiskerbåde og synkefærdige fartøjer. /ritzau/AFP",Malta: Middelhavet er blevet en kirkegård,http://dr.dk/nyheder/udland/malta-middelhavet-er-blevet-en-kirkegaard,2013-10-12 07:32:00+00:00
2013-10-04T14:59:00+00:00,"Efter den seneste bådkæntning med flygtninge ud for Italiens kyst, har Italien bedt EU om hjælp til at håndtere den kraftige strøm af flygtninge til landet, og indenrigsminister Angelino Alfano omtaler torsdagens ulykke som en europæisk tragedie. Men ifølge DR's EU-korrespondent Ole Ryborg må Italien se langt efter hjælpen fra EU. Unionen har nemlig kun fokus ét sted. - Der skal mere grænsekontrol til. Man har ikke ønsket at hjælpe Italien med de problemer, når de her mennesker kommer. EUs fokus er på at forhindre, at de illegale immigranter overhovedet når frem til EU, siger han. Ifølge Ole Ryborg er der mange politikere i EU, der presser på for at gøre noget ved problemet, men hver gang diskussionen kommer op på det øverste politiske niveau, bliver der kun diskuteret grænsekontrol. - Hovedfokus i EU er at forhindre, at der kommer flere - ikke at prøve at hjælpe flygtningene, så man får forhindret disse flygtningestrømme, siger han. EU har tidligere hjulpet Grækenland med at lukke grænsen mellem Grækenland og Tyrkiet. Derfor rejser de illegale indvandrer nu i højere grad til Italien via Libyen. - Danmark og en række andre lande holder fast i princippet om, at det er det første EU-land, som flygtningene kommer til, som skal håndtere de her mennesker. Og det er det, der er Italiens problem, for det er næsten hele tiden Grækenland eller Italien, som er første land siger Ole Ryborg. Til december starter det nye europæiske grænsesamarbejde FRONTEX, hvor især overvågningssystemet Eurosur, med blandt andet en ny satellitteknologi til overvågning af grænserne, får en central rolle. Se analysen af DR's EU-korrespodent Ole Ryborg, der vurderer EU's rolle og muligheder i forbindelse med illegale flygtninge, i videoen i toppen af artiklen.",VIDEO Korrespondent: EU fokuserer udelukkende på grænsekontrol,http://dr.dk/nyheder/udland/video-korrespondent-eu-fokuserer-udelukkende-paa-graensekontrol,2013-10-04 14:59:00+00:00
2013-07-24T09:16:00+00:00,"Dødstallene vokser, efter en fiskerbåd med op mod 200 asylansøgere med kurs mod Australien forliste natten til onsdag dansk tid ud for Indonesien. Knap 160 af passagererne, der kommer fra Iran, Irak og Sri Lanka, overlevede, mens myndighederne foreløbig har bekræftet, at der er seks omkomne - heriblandt en dreng på 18 måneder og to piger på to og syv år. Båden befandt sig ud for Juleøen, da et voldsomt uvejr ramte, og den begyndte at tage vand ind, fortæller en 42-årig srilankaner ved navn Roy, som overlevede forliset. - Vandet steg fra bunden af skibet, og så gik passagererne i panik. De hoppede i vandet, siger han ifølge avis The Australian. En fisker, Harun på 49 år, i byen Cianjur på det vestlige Java så de skibbrudne skylle i land. - Det var et chokerende syn at se bunkevis af migranter på stranden. Flere og flere kom svømmende, siger han til avisen. Forliset kaster benzin på bålet i Australien, hvor der allerede er en ophedet debat om bådflygtninge op til parlamentsvalget i september. Over 15.000 flygtninge er alene i år kommet til landet. - Vi ser for mange drukneulykker, vi ser for mange forlis, og vis er for mange uskyldige i havsnød, siger premierminister Kevin Rudd ifølge avisen Sydney Morning Herald efter forliset. Så sent som i fredags har premierministeren annonceret nye, skrappe foranstaltninger for at dæmme op for bådflygtningene. Fremover vil de, der pågribes i Australiens farvande, blive transporteret til Papua Ny Guinea nord for Australien.",Fiskerbåd med 200 flygtninge sunket - Vi gik i panik,http://dr.dk/nyheder/udland/fiskerbaad-med-200-flygtninge-sunket-vi-gik-i-panik,2013-07-24 09:16:00+00:00
2013-05-27T04:45:00+00:00,"Fire millioner europæere modtager fødevarehjælp fra Røde Kors i år mod 2,3 millioner i 2009. Hjælpen uddeles til indbyggere i 20 af 27 europæiske lande, og også danskere får hjælp til betaling af kontingenter og børneudflugter. - Røde Kors har ikke siden 2. verdenskrig delt så meget fødevarehjælp ud som tilfældet er nu. Der er rigtig mange, som desværre er afhængige af hjælp i den her vanskelige situation, siger Anders Ladekarl, der er generalsekretær for Røde Kors i Danmark. Tidligere var det typisk migranter og andre udsatte grupper, der modtog hjælp fra Røde Kors, men på det seneste har modtagergruppen ændret sig, så det nu også er unge og førtidspensionister, der har brug for hjælp til at klare hverdagen. - Vi oplever, at flere og flere falder ud af de sikkerhedsnet, som tidligere har eksisteret, men som i mange lande er sparet væk eller strammet gevaldigt op, siger Anders Ladekarl. Anders Ladekarl tror, at den økonomiske krise i Europa vil fortsætte, og at europæerne i flere år fremover vil være afhængige af fødevarehjælp fra Røde Kors. - Jeg tror desværre, at det her problem er kommet for at blive. Jeg tror også, at vi kommer til at se det i stigende grad i Danmark, siger han. - Ikke nødvendigvis med mad, der deles ud af Røde Kors, men vi oplever børnefamilier som er stærkt pressede, hvor vi for første gang nogensinde har måttet uddele penge til folk, så de kan betale for eksempel kontingenter og udflugter for deres børn, siger Anders Ladekarl.",Fire millioner europæere får mad fra Røde Kors,http://dr.dk/nyheder/udland/fire-millioner-europaeere-faar-mad-fra-roede-kors,2013-05-27 04:45:00+00:00
2013-05-24T20:09:00+00:00,"Den afghanske hovedstad, Kabul, blev fredag rystet af eksplosioner og skud, da Taliban stormede en FN-bygning og flere offentlige bygninger, hvilket udløste en fem timer lang skudveksling med afghanske soldater. En politimand og mindst fem talibanere meldes dræbt, mens en halv snes mennesker blev såret - deriblandt adskillige udlændinge. En talsmand for Taliban, Zabiullah Mujahid, bekræfter over for det franske nyhedsbureau AFP, at det var den islamistiske oprørsbevægelse, som stod bag angrebet, der blev indledt med en selvmordsbombe i en bil. - En gruppe af vore mujahedinere bevæbnet med tunge og lette våben indtog derefter en position i en bygning og skød mod flere mål, deriblandt en bygning for udlændinge og medlemmer af en efterretningstjeneste, siger han. Skudvekslingerne brød ud, da sikkerhedsstyrker ankom til stedet. Kampene varede i fem timer. Norske specialstyrker deltog også i kampene. - De norske specialstyrker i Kabul støttede den afghanske specialpolitistyrke CRU. Der er ikke meldt om skader på norsk personel indtil nu, sige en talskvinde for det norske forsvars operative hovedkvarter til nyhedsbureauet NTB sent fredag. Norge har i alt 300 soldater tilbage i Afghanistan. En bygning, som anvendes af Den Internationale Organisation for Migration (IOM), var centrum for angrebene. En italiensk kvinde, der arbejder for organisationen, blev alvorligt såret. - Hun blev såret, da to granater eksploderede. Tre nepalesiske sikkerhedsfolk blev også lettere såret. Det er uklart, hvorvidt vores bygning var målet for angrebet, siger Chris Lom, der er talsmand for IOM. IOM er den største internationale organisation, der primært fokuserer på migration og overvågning af migranters rettigheder. Taliban har tidligere gennemført opsigtvækkende angreb i den afghanske hovedstad. I september 2011 lykkedes det oprørerne at holde centrale bydele belejret i 20 timer. /ritzau/AFP",Fem timers kampe: Taliban slog til i Kabul,http://dr.dk/nyheder/udland/fem-timers-kampe-taliban-slog-til-i-kabul,2013-05-24 20:09:00+00:00
2010-06-15T04:03:00+00:00,"Kinas premierminister Wen Jibao opfordrer landets virksomheder til at behandle deres unge ansatte, der forlader deres hjem i provinserne for at arbejde i industrien og byggesektoren, bedre Kinesisk presse citerer Wen, der mandag talte med migrant-arbejdere i Beijing. - Migrantarbejdere fra landet er hovedkraften i vore dages industrielle arbejdsstyrke. Vores velstand og vores høje bygninger er alt sammen destillater af jeres hårde arbejde og sved, sagde Wen. - Regeringen og alle dele af samfundet bør behandle unge migrantarbejdere som de ville behandle deres egne børn, understregede den kinesiske regeringschef. Wens bemærkninger falder sammen med at en af de mest omtalte strejker i den aktuelle bølge af social uro ser ud til at nærme sig en løsning. Ifølge ledelsen af den japanske bilproducent Hondo, er arbejdet på en fabrik i Guandong normaliseret i dag.",Kinesisk leder: Arbejdere skal behandles godt,http://dr.dk/nyheder/udland/kinesisk-leder-arbejdere-skal-behandles-godt,2010-06-15 04:03:00+00:00
2012-12-24T00:48:00+00:00,"Illegal arbejdskraft breder sig i Danmark, og antallet af sigtelser vokser støt, skriver Politiken. Fra 287 sigtelser i 2010 og 394 sidste år er der i år til og med november sigtet 558 udlændinge for at arbejde uden den nødvendige tilladelse. - Antallet er steget konstant fra 2006 og til i dag. Det på trods af at borgerne fra de 10 nye østlande i EU i 2009 fik ret til at arbejde i Danmark, siger vicepolitikommissær Michael Nymand fra Rigspolitiets Nationale Udlændingecenter til avisen. I dag er det især udlændinge fra Afrika, Mellemøsten og Asien, der fylder statistikkerne. Det stigende antal sigtede skyldes blandt andet en styrket politiindsats, men også at flere kommer til landet for at arbejde uden papirer, vurderer Michael Nymand. Der findes ikke statistik over de brancher, der bruger mest illegal arbejdskraft. Politiken har dog talt med en række kilder, som samstemmende fortæller, at de oftest oplever det i rengøringsbranchen, pizzeriaer, bagerier, kiosker, restaurationer, landbrug, bordeller og hoteller. - Det foregår i mange tilfælde lige for næsen af os. Denne form for udokumenteret arbejdskraft bliver en mere og mere integreret del af arbejdsmarkedet, siger Helle Stenum, migrationsforsker ved Roskilde Universitet, til Politiken. Når en arbejdsgiver ansætter en udlænding, skal han eller hun sikre sig, at personen har arbejds- og opholdstilladelse. Men det sker langt fra altid. - Nogle kan ikke finde ud af at sætte sig ind i reglerne. Men en rigtig stor del af dem, vi finder, gør det også med fuldt overlæg, når de ansætter en illegal, siger lederen af Københavns Politis udlændingekontrolgruppe, vicepolitikommissær Kjeld Farcinsen. Den usynlige arbejdskraft er kommet for at blive, mener migrationsforsker Kirsten Hviid, der på Aalborg Universitet har forsket i kineseres illegale arbejde i restaurationsbranchen. Migranter, der arbejder uden illegalt, er udbredt i hele Europa og skyldes et etableret udbud og efterspørgsel. /ritzau/",Illegal arbejdskraft breder sig mere og mere,http://dr.dk/nyheder/indland/illegal-arbejdskraft-breder-sig-mere-og-mere,2012-12-24 00:48:00+00:00
2013-10-25T13:13:00+00:00,"EU's stats- og regeringschefer udtrykker i samlet flok deres dybtfølte sorg over de nylige druknekatastrofer ud for den italienske ø Lampedusa, hvor to forlis kostede flere hundrede flygtninge livet. Og de er enige om, at der nu er behov for solidarisk og målrettet handling for at forhindre, at flere drukner til havs. Det fortæller EU's præsident, Herman Van Rompuy, fredag eftermiddag, netop som de 28-ledere har afsluttet deres to dage lange topmøde i Bruxelles. Her blev der som ventet ikke lagt op til en helt ny kurs i asylpolitikken, men fokuseret på, hvordan man hurtigt kan skærpe den allerede igangværende indsats på området. - Både jeg selv og mine kolleger i Det Europæiske Råd er optaget af, hvordan vi kan hindre den slags tragedier, men det er ikke noget, der kan gøres med et snuptag, siger statsminister Helle Thorning-Schmidt (S). - Der er behov for en omfattende indsats. Det kræver bedre overvågning af grænser og registrering og en aktiv indsats i nærområderne, siger hun. Derfor vil EU-lederne nu have styrket EU's grænseagentur, Frontex, dele ansvaret med de sydeuropæiske medlemslande, som er mest berørt af flygtningestrømme, og fortsat samarbejde med migranternes hjem- og transitlande for at tage hånd om årsagerne. Samtidig opfordrer de til, at det nye overvågningssystem Eurosur hurtigt bliver etableret i de enkelte medlemslande. - Det vil hjælpe med at spore små fartøjer og redde menneskeliv. Alene i nat, mens vi var samlet her, var der mindst seks redningsaktioner i Italien, hvor over 700 liv blev reddet, siger Van Rompuy. - Europa kan ikke acceptere, at hundreder dør ved vores grænser. Vi vil sørge for, at der nu kommer skred i sagerne, siger også EU-kommissionsformand José Manuel Barroso. En nyligt nedsat taskforce, der skal se asylindsatsen efter i sømmene, skal således melde tilbage til EU's indenrigsministre i december. - Der er tale om operationelle forslag, så vi kan skride til handling om to måneder, siger EU's præsident. Og det er tilstrækkeligt for den italienske premierminister, Enrico Letta, der har presset massivt på for at få en hjælpende hånd fra EU. Han er tilfreds med resultatet af topmødet. - Det er vigtigt med EU-princippet om solidaritet, understreger han. /ritzau/",Lampedusa-problematik: EU-ledere vil se handling nu,http://dr.dk/nyheder/politik/lampedusa-problematik-eu-ledere-vil-se-handling-nu,2013-10-25 13:13:00+00:00
2012-06-13T05:18:49+00:00,"Stadig flere danske arbejdsløse vender jobcentrene ryggen og prøver lykken i udlandet. Sidste år valgte 1108 danskere at benytte deres ret til at tage tre måneders dagpenge med til et andet EU-land for at søge job, skriver Avisen.dk. Det er næsten dobbelt så mange som i 2008, hvor kun 630 arbejdsløse valgte det danske jobmarked fra. Det viser en opgørelse fra Styrelsen for Fastholdelse og Rekruttering. Ifølge A-kassernes Samvirke viser udlandet sig at være det rigtige valg for en hel dels vedkommende. - 40-50 procent får et arbejde i løbet af de tre måneder. Så vores opfattelse er, at det for mange er en god beslutning, siger juridisk chefkonsulent Ingmar Jørgensen til Avisen.dk. Stigningen i de danske job-migranter skyldes først og fremmest, at arbejdsløsheden er steget. Men det spiller også en rolle, at nye regler siden 2010 har gjort det nemmere. Før var det nemlig værtslandet, der skulle sørge for at udbetale dagpenge - og det gik der ofte kludder i. Men nu får en dansker dagpenge fra Danmark, selv om han søger job som havnearbejder i Portugal. Det har været tilladt at tage tre måneders dagpenge med til et andet EU-land siden 1971. Muligheden gælder også i en håndfuld gamle kolonier i troperne, som man normalt ikke forbinder med EU. A-kassernes Samvirke mener dog ikke, at strandene på Martinique i Caribien, Réunion ud for Afrikas østkyst eller De Canariske Øer er fyldt med arbejdsløse danskere af den grund. Det er da også England og Tyskland, der topper listen over EU-lande, hvor flest danskere har valgt at prøve lykken. - Vi kan ikke afvise, at enkelte benytter sig af muligheden for en tur sydpå som en form for ferie på A-kassens regning. Det kan godt være, at Martinique lyder fedt, men der er altså ikke nogen job, siger Ingmar Jørgensen.",Danskere søger job i Europa,http://dr.dk/nyheder/indland/danskere-soeger-job-i-europa,2012-06-13 05:18:49+00:00
2012-06-01T14:38:00+00:00,"Trods de seneste års skærpede tone i udlændingedebatten er danskerne sammen med svenskerne og hollænderne blandt de europæiske folk, der er mest indstillet på at åbne arme og landegrænser for udlændinge i nød. En holdningsundersøgelse lavet for Eurobarometer viser, at 92 procent af danskerne synes, EU's medlemslande skal yde beskyttelse og tilbyde asyl til folk, der føler sig forfulgt i deres hjemlande. Undersøgelsen viser også, at mange EU-borgere sætter stor pris på det grænseløse Schengen-samarbejde og mener, at EU også på længere sigt må være åben over for ikke bare asyalansøgere, men også arbejdskraft fra lande uden for EU. Det omfattende talmateriale og den årlige gennemgang af EU's egen asyl- og indvandringspolitik viser ifølge EU-kommissær for indre anliggender Cecilia Malmström, at der er behov for at styrke samarbejdet om indvandring og kontrol af de ydre grænser. Men også for en ny politisk tone. - De politiske ledere må holde inde med den indvandringsfjendtlige retorik, der er så udbredt. Migration er kommet for at blive, siger Malmström på et pressemøde i Bruxelles. 10 af de 27 EU-lande - Frankrig, Tyskland, Italien, Belgien, Sverige, Storbritannien, Holland, Østrig, Grækenland og Polen - modtager 90 procent af alle asylansøgere i EU, og kommissæren opfordrer de øvrige 17 lande til at gøre mere for at dele byrden. EU-systemet er i øjeblikket i gang med en større gennemgang af hele asylsystemet, og kommissæren inviterer nu til en supplerende debat om, hvordan EU skal håndtere økonomisk indvandring. Der er i EU officielt registreret 20,2 millioner indbyggere, der er rejst til fra lande uden for EU. Det svarer til 4 procent af EU's samlede indbyggertal og 9,4 procent af alle migranter på verdensplan. /ritzau/",Danskerne blandt de mest asylvenlige i EU,http://dr.dk/nyheder/udland/danskerne-blandt-de-mest-asylvenlige-i-eu,2012-06-01 14:38:00+00:00
2011-04-04T21:18:45+00:00,"Kvinder fra Thailand, som arbejder i sexindustrien, har ofte også ufaglærte job på fabrik, i køkkener eller inden for rengøring. Det fremgår af en ny afhandling fra Roskilde Universitet, skriver Nyhedsbrevet 3F. - Det er ikke sådan, at de enten er prostituerede eller arbejder på fabrik. Det er meget mere flydende. Ofte skifter de mellem prostitution og forskellige ufaglærte jobs, siger Marlene Spanger, Roskilde Universitet. Hun har netop forsvaret sin ph.d.-afhandling om kvindelige thailandske migranter, som prostituerer sig i Danmark. Mange af de kvinder, der vælger prostitution, mener, at prostitution er mindre hårdt end mange ufaglærte jobs. - Det kommer an på, hvilke betingelser man prostituerer sig under. Hvis der ikke er en alfons, der fortæller dem, hvor mange kunder de skal have, og hvis de måske kun behøver at sælge sex nogle gange om ugen, kan det for nogle være mere attraktivt end ufaglært arbejde, siger Marlene Spanger. Marlene Spanger har blandt andet interviewet en kvinde fra Thailand, der i en periode arbejdede på en rejefabrik i Jylland. - Hun fortalte, at arbejdet på fabrikken simpelthen var for hårdt, og derfor blev hun introduceret til prostitution, siger Marlene Spanger. En anden kvinde fortæller, at hun hellere vil arbejde på massageklinik end at gøre rent på et kontor.",Sexarbejdere bijobber med rengøring,http://dr.dk/nyheder/indland/sexarbejdere-bijobber-med-rengoering,2011-04-04 21:18:45+00:00
2011-05-18T12:49:09+00:00,"Når integrations- og udviklingsminister Søren Pind nu udvider au pair-ordningen til også at kunne bruges af pensionist-par, så er det at udvande au pair-begrebet til kun at være billig arbejdskraft. Til gengæld vil den kulturudveksling, der oprindeligt var hele meningen med ordningen, forsvinde, mener Helle Stenum, der er forsker og ph.d. i migration. - Søren Pind annoncerer det helt klart som en nem og ubureaukratisk måde at få ansat en hushjælp på. Og den her hushjælp er så en billig arbejdskraft; en tredjeverdens kvinde, der bliver hentet hertil som au pair, mener hun. Ifølge Stenum bliver au pair-ordningen allerede i dag brugt som billig arbejdskraft. Men der har været en forestilling om, at kulturel udveksling er det primære formål, og det er hele forudsætningen for, at en au pair får en forholdsvis lav en løn. - Man kan sige, der vil altid foregå kulturel udveksling, når man installerer en migrant i sit hjem, men det vil ikke være det, der er formålet med denne her ordning. Det vil for ægteparret være, at få noget hjælp i huset, og formålet for au pairen vil typisk være at tjene penge, siger hun. Problemet med den byttehandel er, at en au pair har en meget svag position, når hun er i Danmark. En au pair har ikke en arbejdstilladelse, og hendes opholdstilladelse er bundet til den familie, hun er hos. Derfor kan en løsning være, at forbedre au pairernes arbejdsvilkår, men så er der reelt ikke længere tale om en au pair, mener Helle Stenum. - Så skal vi kalde dem, det de er, og anerkende dem som arbejdskraft og give dem nogle vilkår, som ligner det øvrige arbejdsmarkeds. En au pair, der arbejder op til 30 timer om ugen, skal have 3.050 kroner om måneden i løn plus kost og logi.",Forsker: Au pair bliver billig arbejdskraft,http://dr.dk/nyheder/indland/forsker-au-pair-bliver-billig-arbejdskraft,2011-05-18 12:49:09+00:00
2013-10-03T09:19:00+00:00,"En fartøj med flere hundrede illegale immigranter er sunket ud for den italienske ø Lampedusa, og 93 er fundet druknet, oplyser nyhedsbureauet Ansa. Hen på eftermiddagen torsdag oplyser den italienske kystvagt, at yderligere godt 20 lig er bjærget i området omkring det forliste fartøj. - Kystvagtens dykkere har indledt deres inspektion. De har fundet omkring 20 lig omkring skibet på 40 meters dybde, siger Floriana Segreto fra den italienske kystvagt. Hun tilføjer, at dykkerne fortsætter deres søgning efter omkomne. - De overlevende er i en tilstand af chok, fortæller øens borgmester, Giusi Nicolini. Sammenlignet med 2012 har FN i årets første seks måneder registreret knap 4000 flere bådflygtninge. Mere end 100 nordafrikanske flygtninge mistede torsdag livet, da de prøvede at krydse Middelhavet i en båd. Det er dog hverken første eller sidste gang, at flygtninge prøver at tage søvejen til Europa. - I årets første seks måneder er 8400 migranter og asylansøgere kommet til Italien og Maltas kyster. Det er en stigning i forhold til de første seks måneder i 2012, hvor der ankom 4500 bådflygtninge til de to lande. - 7800 af flygtningene er kommet til Italien, mens 600 af dem er kommet til Malta. - 6700 flygtninge begyndte deres bådrejse i Libyen, mens de resterende 1700 har taget turen fra Grækenland eller Malta. - I hele 2012 ankom 15.000 flygtninge til Italien og Malta. - I årets første seks måneder er 40 døde i forsøget på at komme fra Nordafrika til Europa. Tallet er baseret på interviews med bådflygtninge, der nåede frem til Europa. - I 2012 blev 500 bådflygtninge meldt savnet eller døde. Kilde: FN's Flygtningehøjkommissariat (UNHCR) /ritzau/ - De har ligget i vandet siden tidligt i morges, forklarer han. Han siger, at skibet sank, efter bådflygtningene tændte et bål for at tiltrække sig opmærksomhed inde fra land. Det udløste en brand om bord. Lampedusa ud for Sicilien er mange ilegale immigranters vej ind i Europa. 151 er samlet op i live fra den sunkne båd, som formodes at være afsejlet fra Libyen, oplyser kystvagten. De fleste af dem var tilsyneladende fra Eritrea. Men dødstallet kan stige kraftigt, for det formodes, at der var 500 om bord på den sunkne båd. De overlevende blev sejlet ind til havnen i Lampedusa, rystede og viklet ind i termotæpper, mens flere redningsfolk brød grædende sammen. Redningsaktionen var fortsat i gang først på eftermiddagen. Premierminister Enrico Letta kalder det i en twitter-meddelelse ""en enorm tragedie"". I Lampedusa ankom der i løbet af natten en anden båd med 463 immigranter om bord. Mandag gik en båd på grund ud for Sicilien, og det tvang 200 bådflygtninge til at svømme i land, men flere end 13 druknede. Hvert år, når havtemperaturen er høj i sommermånederne, forsøger titusinder fra Mellemøsten, Asien og Afrika at krydse Middelhavet i skrøbelige både for at nå til Europa. /ritzau/",Dødstal efter skibsforlis stiger fortsat,http://dr.dk/nyheder/udland/doedstal-efter-skibsforlis-stiger-fortsat,2013-10-03 09:19:00+00:00
2010-12-22T12:58:00+00:00,"Politiet vil udvise medmenneskelighed og undlade at udnytte eksistensen af en særlig klinik for illegale udlændinge til at anholde folk. Det er i hvert fald forventningen hos Dansk Røde Kors, som i samarbejde med Lægeforeningen og Dansk Flygtningehjælp har planer om at etablere et privat lægehus, bemandet med frivillige læger og andre sundhedsfaglige personer og drevet af Røde Kors. Meningen med klinikken er, at de illegale udlændinge skal kunne henvende sig uden frygt for at falde i hænderne på politiet. Og det bør ikke være noget problem, mener Susanne Larsen fra Dansk Røde Kors. Både i Norge og i Sverige findes der tilsvarende klinikker. -I de lande er der en forståelse hos politiet for, at klinikkerne er nødvendige af humanitære grunde, og at man ikke skal udnytte, at folk er i en sårbar situation og har brug for lægehjælp, siger Susanne Larsen og tilføjer: -Jeg forventer, at der vil være den samme medmenneskelige holdning hos det danske politi, siger Susanne Larsen. Målet for Dansk Røde Kors, Lægeforeningen og Dansk Flygtningehjælp er at sikre, at såkaldte udokumenterede migranter i Danmark får adgang til lægehjælp og andre nødvendige sundhedsydelser. Organisationerne har i den forbindelse rettet henvendelse til Indenrigs- og Sundhedsministeriet tidligere på måneden, men har nu besluttet at gå videre, efter at ministeriet har meddelt, at man ikke kan reagere på henvendelsen før til januar. -Men vi vil fortsat søge dialog med myndighederne, for vi mener i bund og grund, at opgaven bør løses af det offentlige, siger Susanne Larsen. /ritzau/",Røde Kors: Politi skal holde sig væk,http://dr.dk/nyheder/indland/roede-kors-politi-skal-holde-sig-vaek,2010-12-22 12:58:00+00:00
2011-10-24T04:20:00+00:00,"Illegale indvandrere skal ikke længere leve en skyggetilværelse i Danmark, hvor de kun har ret til lægehjælp, hvis de bliver ramt af en akut eller livstruende lidelse. Sådan lyder kravet fra de Radikale, SF og Enhedslisten. De vil nu have den nye sundhedsminister, Astrid Krag (SF), til at se på muligheden for at åbne flere klinikker for illegale immigranter, ligesom den Dansk Røde Kors, Dansk Flygtningehjælp og Lægeforeningen siden august har drevet i København. Som sundhedsloven er i dag, har de såkaldt papirløse indvandrere hverken ret til forebyggende behandling eller hjælp til kroniske lidelser. Kvinder uden opholdstilladelse kan derfor ikke blive scannet under deres graviditet, illegale indvandrere med diabetes kan ikke gå til kontrol for deres sygdom, og skulle de brække benet, kan de godt få gips på, men ikke få undersøgt, om knoglen er helet. Hos projekt ""Udenfor"" har gadeplansmedarbejderne gennem det seneste år haft kontakt med over 100 hjemløse udlændinge. De har typisk opholdstilladelse i et andet EU-land, og da de ikke har dansk CPR-nummer, har de kun ret til akut hjælp. Og det er et stort problem, siger gadeplansmedarbejder Maj Kastanje. Flere af de papirløse udlændinge har nemlig alvorlige psykiske lidelser, infektioner eller småskavanker, der uden behandling kan blive livstruende. - Vi havde f.eks. en mand, der blev opereret og fik clips i benet. Da operationen var overstået, var det ikke længere akut, så han fik bare en tang med, så han selv kunne fjerne clipsene, fortæller hun. Efter operationen gik der infektion i benet, så manden måtte opereres igen. Ingen kender det eksakte antal papirløse udlændinge i Danmark, men organisationer og myndigheder anslår, at tallet ligger på mellem 1.000 og 5.000. Det anslås, at der lever mellem fem og otte millioner papirløse migranter i EU. De befinder sig især i Sydeuropa, hvor der er stigende fokus på deres problemer med at få lægehjælp.Og det skal vi også have i Danmark, lyder det nu fra rød blok. - Vi er nødt til at tage en etisk diskussion, om hvorvidt vi skal række hånden ud til disse mennesker. Jeg mener, at vi er forpligtede til at sikre at ingen mennesker dør i vores gader, siger formanden for Folketingets socialudvalg, Özlem Sara Cekic (SF). Sundhedsordfører Camilla Hersom (R) forventer, at de tre regeringspartier nemt kan blive enige om, at alle skal have ret til lægehjælp. - Folk har krav på behandling, uanset deres opholdsgrundlag, siger hun. Enhedslistens frontfigur, Johanne Schmidt-Nielsen, har en klar forventning om, at den nye regering markant vil forbedre adgangen til lægehjælp for personer uden opholdstilladelse. - Vil de ikke selv tage problemet op, så må Enhedslisten tage det op med dem, siger hun. Men det behøver hun ikke, lyder det fra sundhedsminister Astrid Krag. - Jeg tager gerne en nærmere snak med ordførerne om, hvad de gerne vil have belyst. Det vil jo helt grundlæggende blandt andet være nyttigt at få tal på, hvor stort et omfang problemet faktisk har. Men jeg kan sige med det samme, at så vidt jeg har forstået, er lægeklinikkens virksomhed lovlig, så muligheden for at udbrede klinikker som den i København er fuldt til stede, siger Astrid Krag. Hun understreger, at lægeløftet om fortrolighed skal gælde, så syge kan få behandling på klinikken uden at blive meldt til politiet.",Illegale indvandrere skal have lægehjælp,http://dr.dk/nyheder/politik/illegale-indvandrere-skal-have-laegehjaelp,2011-10-24 04:20:00+00:00
2012-11-25T19:15:00+00:00,"De fleste af hans jævnaldrende i Danmark bor hjemme og går på gymnasiet. Anderledes ser 19- årige Sugee Abduls liv ud. Nigeria er hans hjemland, men han lever i øjeblikket som hjemløs i København, hvor han langt fra er et enestående eksempel. 70 tv-stationer med DR som initiativtager sætter den kommende uge fattigdom til diskussion. Verden over vil godt 500 millioner tv-seere få indsigt i, hvorfor uligheden og forskellen mellem rig og fattig aldrig har været større. Se mere på dr.dk/hvorfor Alene på den varmestue, hvor teenageren ofte sover, er andelen af afrikanske brugere på tre år steget fra 4 procent til 54 procent, og de er nu klart den største gruppe på varmestuen. De afrikanske hjemløse bærer ofte på den samme historie. De er flygtet fra Afrika for at jage det gode liv i Europa. - Det er typisk yngre mænd. I første omgang er de fysisk stærke. De har en meget stålsat vilje. De vil rigtig gerne klare sig, de vil meget nødigt bukke nakken og skulle være nødt til at tage imod hjæl, siger Hanne Pedersen, leder af Kirkens Korshærs natcafe. Sugee Abdul har indtil videre søgt arbejde over 20 steder i København, men uden held. - Man er nødt til at have et CPR-nummer, at tale dansk, gå i dansk skole. Man skal gøre det ene og det andet, fortæller Sugee Abdul, der i stedet tjener penge ved at samle pant.  SE DR'S TEMASIDE OM FATTIGDOM  Sugee Abduls vej til Danmark er helt typisk. Han forlod Nigeria for ni år siden, krydsede Sahara og endte i Libyen, hvor han i mange år klarede sig som bilvasker. - Før krigen - før krisen i Libyen var alt stadig godt, fordi vi var frie til at arbejde, siger han. Men da borgerkrigen ramte Libyen sidste år, blev Sugee Abdul og andre afrikanske tilflyttere tvunget til at træffe et valg: Kæmp for Gaddafi eller flygt til Europa. Sugee valgt at flygte. På en overfyldt båd med flere end 800 andre flygtninge om bord. Efter seks dage kæntrede båden, og ifølge Sugee Abdul druknede over 300 mennesker. Hvert år dør over 2.000 på den måde. Men Sugee Abdul overlevede og kom til Italien som en strøm af andre afrikanere. Det anslås, at op mod 100.000 - primært unge mænd - søger over Middelhavet mod Europa hvert år. På jagt efter et bedre liv som Sugee Abdul. Antropolog Hans Lucht fortæller om, hvorfor afrikanerne forlader deres hjemlande. - De bombarderes jo med billeder af, hvordan det gode liv skal være i denne globale tidsalder. Det er en af grundene til, at de rejser. En anden grund er selvfølgelig, at de er fattige, og at de har meget svært ved at få det til at hænge sammen, siger han. Sugee Abdul fik et midlertidigt ophold i Italien, men aldrig noget arbejde, og da krisen ramte Sydeuropa, ramte den de mange afrikanske arbejdere allerhårdest. Det er derfor, at de nu er begyndt at søge nord på: - Omstændighederne i Sydeuropa er så svære for mange afrikanske migranter, at de simpelthen ikke har andet valg end at forsøge at lede efter jobs andre steder. Det er derfor, at de kommer til Danmark, siger Hans Lucht. Og her strander de. For Sugee Abdul må ikke arbejde i Danmark, og han får ingen offentlig hjælp. Det eneste, han får, er nogle få gratis måltider på væresteder for hjemløse. 70 tv-stationer, med DR som initiativtager, sætter den kommende uge fattigdom til diskussion med ""Why Poverty? - Hvorfor fattigdom?"". Verden over vil godt 500 millioner tv-seere få indsigt i, hvorfor uligheden og forskellen mellem rig og fattig aldrig har været større. Du kan læse mere på dr.dk/hvorfor og på whypoverty.net, og du kan tage del i fattigdomsdebatten på twitter (@askwhypoverty) og på facebook/whypoverty",VIDEO: Sugee er fra Nigeria og hjemløs i København,http://dr.dk/nyheder/indland/video-sugee-er-fra-nigeria-og-hjemloes-i-koebenhavn,2012-11-25 19:15:00+00:00
2013-08-31T22:03:00+00:00,"En betragtelig del af landets asylansøgere kom sidste år i politiets søgelys, viser et folketingssvar fra justitsminister Morten Bødskov (S) ifølge Morgenavisen Jyllands-Posten søndag. I 2012 blev 1.767 asylansøgere sigtet, fremgår det af tallene. Til sammenligning var 10.500 personer inde i asylsystemet. Det svarer til, at hver sjette blev sigtet. Niveauet var det samme i 2011. Flere ledere af asylcentrene peger på, at noget af kriminaliteten skyldes fattigdom. Men der er også mere organiseret kriminalitet, og her er problemet koncentreret om asylansøgere fra Nordafrika eller tidligere Østbloklande. Dansk Flygtningehjælp finder kriminalitet uacceptabelt, men peger på, at nogle af ansøgerne kommer fra lande, hvor der er høj kriminalitet, da den almindelige samfundsstruktur er brudt ned. Desuden kan det give problemer, hvis folk sidder længe i et asylcenter, forklarer asylchef Eva Singer. En sigtelse betyder ikke nødvendigvis, at man er skyldig. Den seneste opgørelse over fældende afgørelser er fra 2011, da ca.10 pct. af asylansøgerne fik en dom eller en bøde især for tyveri, overtrædelser af færdselsloven og vold. Det tilsvarende tal for danskere var 3 pct. Ifølge Bødskov har regeringen allerede iværksat ""en hel række initiativer"", der vil mindske problemet.",Hver sjette asylansøger sigtet,http://dr.dk/nyheder/indland/hver-sjette-asylansoeger-sigtet,2013-08-31 22:03:00+00:00
2013-11-18T09:01:00+00:00,"I år er omkring 100 asylansøgere forsvundet på en taxatur mellem Københavns Lufthavn og et asylcenter. Det skriver BT. Når asylansøgere kommer til Danmark via Københavns Lufthavn, noterer politiet i lufthavnen personens navn, som han selv oplyser det. Derefter sættes vedkommende i en taxa og sendes til asylcenteret Sandholm. Politiet dokumenterer ikke ansøgerens identitet med hverken foto eller fingeraftryk. BT er i besiddelse af tal, der viser, at 170 personer har søgt asyl i Københavns Lufthavn fra nytår frem til midt oktober i år. Men kun cirka 70 af dem kom frem til asylcenteret. Myndighederne ved altså ikke, hvor de cirka 100 asylansøgere opholder sig nu. Nogle af asylansøgerne kan være taget til Sverige eller andre lande, og nogle kan leve illegalt i Danmark. Ifølge avisen skyldes de manglende fotos og fingeraftryk, at Københavns Politi ikke længere har et lokale i Københavns Lufthavn, hvor det kan foregå. Både Venstre og Dansk Folkeparti er kritiske over bristet. - Det er helt uacceptabelt, at vi på den ene måde kontrollerer en masse fly og personer. Når de så har søgt asyl og er sat i en taxa mod Center Sandholm, glemmer vi alt om dem, og vi ved ikke, hvor de er blevet af. Det viser, at der overhovedet ikke er styr på området, og det er Morten Bødskovs ansvar, siger Karsten Lauritzen til BT. Justitsminister Morten Bødskov siger, at han heller ikke er tilfreds med at asylansøgere kan komme ind i Danmark uden den rette kontrol. - Derfor er jeg også meget tilfreds med, at ledelsen i Københavns Politi har nedsat en undersøgelse for at klarlægge, hvad der er sket, siger han. Københavns Politi indrømmer, at der er sket en fejl. - Noget tyder på, at man i forbindelse med noget ombygningsarbejde i lufthavnen i efteråret 2012, har nedtaget det såkaldte CFI-rum, hvor man tidligere tog fingeraftryk og billede af asylansøgerne, siger politidirektør i Københavns Politi Thorkild Fogde til BT og fortsætter: - Derefter var det planen, at alle asylansøgere skulle køres over på Station Amager hver gang for at få taget fingeraftryk og billede, indtil det nye rum i lufthavnen var klar. Men det er tilsyneladende ikke sket, og der er ikke andet end at beklage det og sige, at det er en klar fejl.",100 asylansøgere forvundet i år,http://dr.dk/nyheder/indland/100-asylansoegere-forvundet-i-aar,2013-11-18 09:01:00+00:00
2013-06-28T04:30:00+00:00,"Afviste asylansøgere i Danmark har siden december 2012 haft mulighed for at få en pose penge med hjem, hvis rejser frivilligt. Op til 60.000 kroner for en familie på fire. Ordningen bliver nu forlænget - dog bliver der skåret i udbetalingen, så den samme familie på fire kun får 44.000 kroner. Hver voksen får 15.000 kroner, og hvert barn får 7000 kroner. Og iøvrigt får de alle transportomkostninger dækket. De justerede beløb har været gældende siden april. Justitsminister Morten Bødskov er meget positiv overfor ordningen med hjemsendelsespenge. - Ordningen skal forlænges, fordi det er en succes. Endda en meget stor succes, siger Morten Bødskov til DR Nyheder. Afghanistan: 130 Rusland: 60 Hviderusland: 40 Irak: 30 Iran: 10 Andre: 130 Kilde: Justitsministeriet. Bemærk alle tal er cirkatal. - Vi har fundet et niveau, hvor ordningen er med til at skubbe på. Det får det hele til at køre meget hurtigere og meget smidigere, og det er til alles bedste, fortsætter ministeren. 380 asylansøgere har indtil videre ansøgt om tilskuddet, 270 har modtaget det og 100 personer er allerede vendt hjem med ekstra penge i hånden. De fleste ansøgere er fra Afghanistan. Dog mener langt fra alle, at hjemsendelsespengene har været en ubetinget succes. Lederen af Hanstholm Asylcenter mener, der er tale om en falliterklæring. - Penge er ikke afgørende, når det store flertal fravælger tilbudet, så ville de allesammen være taget hjem, siger Lars Enevold Andersen. Grunden til, at man forlænger ordningen, er blandt andet, at der totalt var 3000 asylansøgere i målgruppen til tilskuddet. Dermed har lidt under hver 10. benyttet sig af tilbuddet, og ved at forlænge vil flere muligvis sige ja tak. Desuden har man færdiggjort arbejdet med at identificere 400 afghanske asylansøgere, som derfor nu er klar til at blive sendt hjem. De kan enten vælge at blive tvangsudsendt, eller forlade Danmark med en check i baglommen. - Pointen er, at de har fået afslag på asyl, og dermed er deres sag endelig behandlet, siger Morten Bødskov.",Hjemsendelsespenge til afviste asylansøgere fortsætter,http://dr.dk/nyheder/indland/hjemsendelsespenge-til-afviste-asylansoegere-fortsaetter,2013-06-28 04:30:00+00:00
2013-06-06T01:27:46+00:00,"U-landsbistand sætter rekord i år med 16 milliarder kroner, men en voksende del af den, 6,6 pct. bruges til at hjælpe asylsøgere fra blandt andet Syrien, Somalia og Afghanistan, skriver Kristeligt Dagblad. Til sammenligning gik kun 1,7 procent af u-landshjælpen til asylsøgere i 2008. Det er Venstres Karsten Lauritzen, der som medlem af Folketingets Udenrigsudvalg har bedt om opgørelsen. Han finder det paradoksalt, at regeringen lover mere udviklingshjælp, samtidig med at pengene til at huse asylsøgere tages fra bistandsbudgettet. Udviklingsminister Christian Friis Bach erkender, at de mange asylsøgere har konsekvenser for udviklingshjælpen. Men han afviser, at hjælpen til de fattigste bliver udhulet. - Vi har lavet en særlig ramme til de fattigste. Den udgør 77 procent af bistanden. Vi forsøger at hegne den fattigdomsorienterede hjælp ind, så den ikke bliver påvirket af det stigende antal asylsøgere, siger han.",Asylansøgere får en mia. bistandskroner,http://dr.dk/nyheder/indland/asylansoegere-faar-en-mia-bistandskroner,2013-06-06 01:27:46+00:00
2013-02-25T19:11:50+00:00,"På grund af omfattende kriminalitet blandt asylansøgere, opfordrer Rigspolitiet nu landets politikredse til at frihedsberøve asylansøgere for selv mindre kriminalitet som butikstyveri. Det sker i et forsøg på at forhindre asylansøgere i gang på gang at begå ny kriminalitet, oplyser TV2 Nyhederne. - Vi har kunnet se et behov for at gøre noget ved disse asylansøgere, som misbruger systemet, siger politiinspektør Richard Østerlund La Cour fra Rigspolitiets Nationalt Udlændinge Center til TV2. Tv-stationen offentliggjorde mandag tal fra Kriminalregistret og Danmarks Statistik, der viser, at 813 asylansøgere i 2011 gjorde sig skyldige i en eller flere lovovertrædelser og modtog en fældende afgørelse for det. Det svarer til omkring hver femte asylansøger. En stor del af asylansøgernes overtrædelser af straffeloven drejer sig om butikstyverier, andre former for tyveri, indbrud og vold. På Christiansborg mener Dansk Folkepartis integrationsordfører, Martin Henriksen, at tallet viser, at der er behov for at stramme op på en række områder, SF's integrationsordfører Karina Lorentzen Dehnhardt vil gerne have undersøgt det høje tal. - Det er desværre ikke et nyt problem, at vi har asylansøgere, der kommer til Danmark alene for at begå kriminalitet. Men jeg synes, at tallet er svimlende højt, siger Karina Lorentzen Dehnhardt til TV2 Nyhederne. /ritzau/",Politiet vil frihedsberøve kriminelle asylansøgere,http://dr.dk/nyheder/indland/politiet-vil-frihedsberoeve-kriminelle-asylansoegere,2013-02-25 19:11:50+00:00
2012-01-19T18:34:00+00:00,"Det velhavende Schweiz med fashionable skisportsteder, eksklusive hoteller og meget andet for velpolstrede tegnebøger tiltrækker folk fra alle lag. Det officielle statistiske kontor oplyser, at Schweiz i stadig stigende grad tiltrækker asylansøgere. I 2011 steg tallet med 45 procent i forhold til året før. 22.551 personer søgte om asyl, og det er det højeste tal siden 2002. - Det store antal af asylansøgninger, der er afleveret i Schweiz, skyldes overvejende krisen i Nordafrika, siger de schweiziske myndigheder i en erklæring. Heri advares specifikt tunesiske asylansøgere om, at de ikke vil kunne blive i Schweiz, selv om tvangsudsendelser til Tunesien er suspenderet på grund af situationen i landet. Ifølge myndighedernes tal kom de fleste asylansøgere i 2011 dog fra Eritrea. Det var 3356. Derefter kom tuneserne med 2574, mens der på tredjepladsen blev afleveret 1895 asylansøgninger fra nigerianere. I alt har 3711 af sidste års asylansøgere fået asyl, og det er 7,6 procent flere end året før, hvor antallet af ansøgninger dog var langt mindre.",Asylansøgere strømmer til Schweiz,http://dr.dk/nyheder/udland/asylansogere-strommer-til-schweiz,2012-01-19 18:34:00+00:00
2013-11-18T09:08:00+00:00,"Når asylansøgere kommer til Danmark via Københavns Lufthavn, bliver deres navn noteret, og de bliver sat i en taxa til Center Sandholm i Nordsjælland. Men alene i år har 100 asylansøgere valgt ikke at tage til centret. De er forsvundet - og myndighederne ved ikke, hvor de er. Det skriver BT. Politiet i lufthavnen har hverken taget fingeraftryk eller billeder af asylansøgerne - og ingen ved om de navne, de har fået oplyst, er rigtige. Ifølge BT havde omkring 170 personer midt i oktober søgt asyl i Danmark i år. De mennesker er kommet til landet via Københavns Lufthavn fra lande udenfor Schengen. Men avisen skriver, at kun 70 af dem er mødt op i Center Sandholm. At der ikke bliver tager fingeraftryk og billeder af asylansøgerne skyldes, at politiet ikke har haft et lokale i lufthavnen, hvor de kunne gøre de ting. Men Peter Skaarup, retsordfører fra Dansk Folkeparti, siger, at det virker som om politiet har opgivet at få styr på asylproblematikken i lufthavnen: - Man har nok erkendt, at regeringen er ligeglad med, om der er styr på det. Og når man i forvejen mangler folk, nedprioriterer man området, for der er alligevel ingen oppe i systemet, der går op i det, siger han til avisen. Karsten Lauritzen, retsordfører i Venstre, mener også, at det uacceptabelt, at der ikke er mere styr på asylansøgerne. Heller ikke justitsminister Morten Bødskov, (S) er tilfreds med forholdene i lufthavnen. - Det er stærkt utilfredsstillende, hvad der er foregået i Københavns Lufthavn, og derfor er jeg også meget tilfreds med, at ledelsen i Københavns Politi har nedsat en undersøgelse for at klarlægge, hvad der er sket, siger ministeren til BT. Han påpeger, at der skal ske en ordentlig kontrol af asylansøgerne, når de kommer til landet. /ritzau/",Asylansøgere forsvinder efter ankomst til Københavns Lufthavn,http://dr.dk/nyheder/regionale/hovedstadsomraadet/asylansoegere-forsvinder-efter-ankomst-til-koebenhavns-lufthavn,2013-11-18 09:08:00+00:00
2013-09-03T14:07:00+00:00,"I 2013 rejser flere afviste asylansøgere hjem end i mange år. Fra januar til juli i år er 1030 afviste asylansøgere rejst tilbage. I 2012 var tallet 565, og i 2011 var tallet 618. Det viser nye tal fra Rigspolitiet. Et stort flertal af dem, der har fået afslag på asyl, da fået afslag med den begrundelse, at deres ansøgning er åbenlys grundløs. Det drejer sig om 560 asylansøgere fra Serbien. Derudover er 110 afviste afghanske asylansøgere rejst hjem, og nogle af dem har fået økonomisk støtte med på vejen. Cirka i alt 160 asylansøgere har i år taget imod en udrejse via støtteordningen. Justitsminister Morten Bødskov (S) er tilfreds med, at asylansøgerne tager imod den økonomiske hjælp. - De nye tal viser, at den såkaldte støtteordning er en god idé. Ved at give afviste asylansøgere en hjælpende hånd i form af økonomisk støtte til hjemrejsen, får flere et incitament til at rejse hjem, siger Morten Bødskov (S). - Ordningen er blot et af de mange tiltag, regeringen har taget for at sikre, at afviste asylansøgere forlader Danmark. Også hos Dansk Flygtningehjælp er man tilfreds med, at de afviste asylansøgere rejser tilbage til deres hjemlande. - Det er en god idé at fokusere på, at de kan rejse hjem frivilligt og med støtte. Jo flere, der rejser frivilligt, jo bedre, siger asylchef Eva Singer, Dansk Flygtningehjælp. Men man kunne gøre endnu mere for at lette hjemrejsen for de afviste flygtninge, mener hun. - Den nuværende støtteordning er midlertidig. Det er en engangsordning, der består af et pengebeløb. Man kunne gå videre og etablere integrationsprogrammer i deres hjemlande med hjælp til finde et sted at bo, arbejde og skolegang, siger hun. Programmerne findes allerede i Afghanistan i forhold til flygtningen fra nabolandene. Har man fået afslag på asyl, har man pligt til at forlade Danmark. /ritzau/",Rekordmange afviste asylansøgere rejser hjem i år,http://dr.dk/nyheder/indland/rekordmange-afviste-asylansoegere-rejser-hjem-i-aar,2013-09-03 14:07:00+00:00
2012-11-26T18:09:00+00:00,"Der er hundredvis af nye asylpladser på vej til de usædvanligt mange flygtninge, der har søgt asyl i Danmark i 2012. Det oplyser Udlændingestyrelsen, efter at man 9. november skrev ud til landets kommuner og bad dem oprette nye pladser for at hjælpe det voldsomt pressede asylsystem. Udlændingestyrelsen har indtil videre modtaget svar fra en snes kommuner, hvoraf knap halvdelen har været positive. - Vi er under et meget stort pres for at finde indkvartering til asylansøgere, men vi er glade for at have fået en række positive henvendelser, som vi nu undersøger nærmere, siger kontorchef Thomas Mortensen fra Udlændingestyrelsen. Forventningen er at finde ""minimum et par hundrede pladser inden nytår"". - Selv om vi forventer at finde minimum et par hundrede pladser, leder vi fortsat med lys og lygte efter større lokaliteter, for behovet ventes at fortsætte ind i 2013, siger Thomas Mortensen. I 2012 er antallet af asylansøgere steget i en grad, der ikke er set i mange år. I dag er der omkring 5750 asylansøgere i Danmark. Fortsætter udviklingen, forventes tallet at overstige 6000 ved udgangen af året. Til sammenligning var der 3936 ansøgere, da hele 2011 var gjort op. Det er især somaliere og syrere, der søger asyl i Danmark, men også afghanere, iranere og irakere fylder i statistikkerne. Thomas Mortensen afviser at pege på konkrete adresser for nye asylcentre på nuværende tidspunkt. Men han vurderer, at der er realistiske bud på nye lokaliteter blandt kommunernes forslag. Samtidig understreger han, at det er en vanskelig opgave at finde nye egnede pladser. - En række betingelser i forhold til drift og økonomi, planlovgivning, geografisk placering, eventuel sammenhæng til det eksisterende asylcentersystem med videre skal gå op i en højere enhed og gå hånd i hånd med tidsfaktoren, siger Thomas Mortensen. Fyens Stiftstidende skrev forleden, at flertallet i økonomiudvalget i Faaborg Kommune er åbent for at huse asylansøgere i byens gamle sygehus på baggrund af henvendelsen fra Udlændingestyrelsen. /ritzau/",Kommuner skaber plads til asylansøgere,http://dr.dk/nyheder/indland/kommuner-skaber-plads-til-asylansoegere,2012-11-26 18:09:00+00:00
2012-07-24T00:20:00+00:00,"Op til 200 asylansøgere skal frem til årsskiftet bo i det socialt belastede boligområde Vollsmose i Odense. Selskabet Dan Mark Ejendomme har indgået en midlertidig lejeaftale med Udlændingestyrelsen. Asylansøgerne skal huses i en 11 etager høj delvis tom ejendom kaldet Østerhøj, som kommunen for nylig solgte til Dan Mark Ejendomme. Nyheden om asylcentret kommer tilsyneladende bag på Odense Kommune. Rådmand for området, socialdemokraten Peter Rahbæk Juel siger til Fyens Stiftstidende, at hans afdeling er ubekendt med Udlændingestyrelsens lejemål. - Vi har intet hørt om det. De må have drukket af natpotten. Vi har ikke i over 10 år henvist asylansøgere og kontanthjælpsmodtagere til Vollsmose. Det er helt forkert at lægge et asylcenter her. Det er det sidste, der er brug for, siger han. Michael Willaume Andersen, der er direktør i Dan Mark Ejendomme, mener, at kritikken er forfejlet. - Nogle vil sige, at det da er skrækkeligt, at det her belastede område skal have et asylcenter. Andre vil sige, at det er flot, at Vollsmose også kan det her. Vi har en samfundsopgave med at huse disse asylansøgere, siger han. Direktøren understreger, at der kun er tale om en midlertidig aftale, der løber til årsskiftet. De første asylansøgere flytter ind på torsdag.",200 asylansøgere flytter til Vollsmose,http://dr.dk/nyheder/indland/200-asylansoegere-flytter-til-vollsmose,2012-07-24 00:20:00+00:00
2011-06-02T06:20:03+00:00,"Efter flere års kritik af asylansøgeres lange ophold i de danske asylcentre er opholdstiden gået drastisk ned, skriver Berlingske. På bare tre år er den gennemsnitlige opholdstid for en asylansøger faldet med 58 procent, viser en opgørelse fra Udlændingeservice. Og den kortere opholdstid har stor betydning for asylansøgerne, vurderer Dansk Røde Kors. - Det er generelt godt for asylansøgerne at få vished for deres situation, så de undgår den opslidende ventetid, siger asylchef i Dansk Røde Kors Anne La Cour Vågen. I 2007 sad en asylsøger i gennemsnit 1.122 dage i asylcentrene. I 2010 var tallet nede på 471 dage. Faldet skyldes primært, at der i en årrække har været mange afviste asylansøgere, der ikke rejste hjem. En stor del af dem er i dag rejst af egen vilje eller blevet udsendt af politiet. Samtidig er sagsbehandlingstiden for asylsager i Udlændingeservice bragt ned fra 150 dage til 60 dage alene fra april 2010 til i dag via effektiviseringer. -Vi forventer en yderligere nedbringelse af opholdstiden i asylcentrene på sigt, siger centerdirektør Anni Fode fra Udlændingeservice. Efter sidste folketingsvalg i 2007 gav VK-regeringen sammen med DF og Ny Alliance udvalgte afviste asylfamilier lov til at flytte i egen bolig uden for asylcentrene, da en omfattende undersøgelse viste, at asylansøgere tager psykisk skade af for lang opholdstid i asylcentrene og blev et gennemgående tema i valgkampen. Signe Smith Nielsen, forsker ved Institut for Folkesundhedsvidenskab på Københavns Universitet, der bl.a. stod bag undersøgelsen, kalder den kortere opholdstid »et skridt i den rigtige retning for asylansøgernes helbredsmæssige situation.« - Men det er gennemsnitstal, så der vil stadig være både voksne og børn, der venter meget længere og bliver syge af det, siger hun. Regeringen har sammen med DF og Ny Alliance netop givet flere afviste asylfamilier lov til at flytte i egen bolig uden for asylcentrene og åbner nu for en maksimumgrænse for opholdstid i asylcentre for at få flere afviste asylansøgere sendt hjem.",Kortere ophold for asylansøgere,http://dr.dk/nyheder/indland/kortere-ophold-asylansoegere,2011-06-02 06:20:03+00:00
2013-10-06T08:28:00+00:00,"Hørsholm er en konservativ højborg. Men ikke desto mindre en højborg, hvor Venstre er begyndt at puste C i nakken. Hverken Venstre eller Konservative har dog nok i sig selv og må derfor hente støtte fra de øvrige partier på valgnatten, hvis de vil have borgmesterposten. Ved sidste valg var der bredopbakning til Konservative fra venstrefløjen. Det er der også denne gang, og Venstres muligheder for at tage borgmesterkæden fra Morten Slotved (C) virker derfor små.. En af de helt store sager i kommunen omhandler justitsministeriets beslutning om at etablere udrejsecenter for afviste asylansøgere på Sjælsmark Kaserne. Det er en lang række politikere imod, men beslutningen er truffet. Så nu skal kommunen tage stilling til, hvordan man vil håndtere den nye funktion i kommunen. Derudover har et faldende børnetal i kommunen medført institutionslukninger. Det betyder, at kommunen må trække nye familier til, hvis de vil bevare beskatningsgrundlaget. Netop institutionslukningerne har fået mange forældre i kommunen op af stolen og ind på rådhuset, hvor de deltog i de møder, der omhandlede institutionslukningerne. Men forældrene kæmpede forgæves. Huser netop Sjælsmark Kaserne. Derudover er Hørsholm en højborg for Konservative, der har indtaget borgmesterkontoret siden 1970. Skatten har længe været lav i kommunen sammenlignet med landets øvrige kommuner, men er ikke den laveste. I budgettet for 2014 er der dog inkluderet skattelettelser. Morten Slotved (C) overtog borgmesterposten i 2009. Han tog den dog fra en tidligere konservativ: Uffe Thorndal, der forlod Konservative efter voldsom kritik af Lars Løkke Rasmussen. På trods af en lille konservativ fremgang i antal stemmer, fik partiet det samme antal mandater som i 2005. Det betød, at Slotved var afhængig af støtte fra Borgerlisten, Socialdemokraterne, Radikale og SF, før han kunne hænge borgmesterkæden om halsen. Morten Slotved vil også denne gang være afhængig af byrådskammeraterne og så er det jo heldigt, at støtterne fra 09 - SF, Radikale og Socialdemokraterne - allerede har meddelt, at de fortsat vil pege på Slotved som borgmester. Borgerlisten har dog ikke meddelt sin støtte til Slotved. Tværtimod peger de på deres egen borgmesterkandidat og sekundært den borgmesterkandidat, der sikrer listen mest indflydelse. Den røde opbakning sikrer ikke 'four more years' i sig selv. Så Morten Slotved skal også krydse fingre for at borgmestereffekt trumfer landsstendens og Konservative dermed som minimum bibeholder sit nuværende mandattal. Hvis Konservative mister pusten, hvis Venstre går frem og hvis Liberal Alliance kommer ind, skal der pludselig kun ét eller to mandater til at tippe magtbalancen. Og måske Venstre vil se dette valg som en oplagt mulighed for at få det til at ske. Se Hørsholms stemmeseddel her. #kv13 #hørsholmpol",Udrejsecenter for asylansøgere til debat i Hørsholm,http://dr.dk/nyheder/politik/valg/kv13/udrejsecenter-asylansoegere-til-debat-i-hoersholm,2013-10-06 08:28:00+00:00
2012-05-23T12:47:00+00:00,"Stadig flere asylansøgere over hele landet sulter sig i et forsøg på at få lidt indflydelse på deres skæbne. Det skriver politiken.dk De første var en gruppe syrere på Røde Kors asylcentret i Sigerslev. De har sultestrejket i tre uger og tæller nu 18 mennesker, som kun indtager væske. Indtil videre har der ikke været nogen, som for alvor er bukket under for deres ekstreme aktionsform, men de bliver svagere, fortæller lederen af asylcentret, Helle Jørgensen til politiken.dk Ifølge Helle Jørgensen indtager beboerne væske, men det er klart, at de begynder at blive lidt trætte og møre nu. - I aftes måtte vi have vagtlægen ud til en af dem, men han anbefaler, at de spiser, for det er det, der er medicinen. Men det har beboerne ikke lyst til. De er trætte og opgivende, siger hun. Også andre steder i landet sultestrejker asylansøgere. I alt er der nu over 60 iranere og syrere, som sulter sig. I Sandholm sultestrejker en gruppe på omkring 13 iranere sig på 6. døgn. På det kommunalt drevne Brovst Asylcenter er der en sultestrejke i gang blandt omkring 15 syrere. Den har været i gang i over en uge. Fælles for de sultestrejkende er, at de er fra lande, som de nu og sandsynligvis lang tid fremover ikke kan vende tilbage til. Samtidig kan de ikke få asyl i Danmark, og mange har nu i årevis været fanget bag asylcentrenes mure. /ritzau/",Flere og flere asylansøgere sultestrejker,http://dr.dk/nyheder/indland/flere-og-flere-asylansoegere-sultestrejker,2012-05-23 12:47:00+00:00
2013-04-03T18:26:00+00:00,"Antallet af serbiske asylansøgere falder med lynets hast i øjeblikket. Der er i 2013 kommet 392 asylansøgere fra Serbien - primært i januar og februar - og de står alle til udsendelse, oplyser politiet til DR Nyheder. Derfor har det også været nødvendigt at chartrer et fly udelukkende til denne udsendelse. Det er sket en gang tidligere til Serbien i marts 2013. Det ser ud til at flygtningestrømmen fra Serbien er aftagende nu, oplyser politiet vicepolitikommissær Claus Birkelyng i en mail til DR Nyheder. I sommeren 2012 begyndte antallet af asylansøgere fra Serbien at stige og udgjorde ved årets udgang den største gruppe i asylsystemet. Men modsat flygtninge fra eksempelvis borgerkrigshærgede Syrien har serberne ikke grund til at søge asyl. - Jeg er tilfreds med, at Rigspolitiet har et stærkt fokus på udsendelse og løbende udsender til Serbien. Vi ved, at udsendelse er det stærkeste signal, som vi kan sende, siger Morten Bødskov i en kommentar til Ritzau. Serbiens status som EU-ansøgerland betyder, at serberne har visumfrihed og derfor kan rejse uhindret til Danmark. Selv om der ikke findes opgørelser, står det klart, at det primært er serbiske romaer, der søger mod Danmark. Ifølge Justitsministeriet formentlig fordi de har en fejlagtig forventning om, at de kan få kontanter med sig, hvis de forlader Danmark frivilligt. Regeringen har dog iværksat en række initiativer, der skal lette hjemsendelsen af serberne. - Det er helt afgørende, at vi reagerer effektivt mod et sådant misbrug, og det gør regeringen, siger Morten Bødskov. Blandt andet behandles serbernes sager hurtigere end andre sager efter den såkaldte Åbenbart Grundløs Haster procedure (ÅGH). Samtidig indkvarteres asylansøgerne på en catering-ordning på et asylcenter i Nordsjælland. Dermed modtager de ikke kontante ydelser, som ellers kunne give dem en grund til at rejse til Danmark. - Det er helt og aldeles uacceptabelt, at der er personer som udnytter visumfrihed til at søge om asyl og humanitær opholdstilladelse, uden at de har et behov for at gøre det, fastslår Bødskov. I sidste måned lovede Serbiens ambassade i København regeringen, at man ville iværksætte en oplysningskampagne for at få serbiske statsborgere til at opgive alt håb om asyl i Danmark eller kontant afregning for at tage hjem. /ritzau/",Serbiske asylansøgere sendes retur i højt tempo,http://dr.dk/nyheder/politik/serbiske-asylansoegere-sendes-retur-i-hoejt-tempo,2013-04-03 18:26:00+00:00
2013-09-18T19:44:00+00:00,"Situationen i det borgerkrigshærgede Syrien er nu så alvorlig, at Flygtningenævnet for første gang har besluttet at lempe kravene for asyl, så flygtninge fra de hårdest ramte områder i Syrien nu får direkte adgang til at søge asyl i Danmark. Det betyder, at flygtninge fra de områder i Syrien, hvor der er hårde kampe og overgreb mod civile, ikke længere behøver at være personligt forfulgt for at kunne søge asyl. Nu er det alene nok at komme fra de pågældende områder, oplyser Flygtningenævnet. Personer, der kommer fra de uroplagede områder, vurderes at være i reel risiko for at blive udsat for tortur og andre overgreb, hvis de vender tilbage til Syrien. Lempelserne sker ifølge Flygtningenævnet på baggrund af, at situationen er blevet væsentligt forværret i Syrien i de seneste måneder. Flygtningenævnet har siden april 2011 løbende vurderet situationen i Syrien, men det er altså første gang, at reglerne lempes, oplyser Flygtningenævnet, som dog ikke ser grund til at udvide lempelserne, så alle landets borgere automatisk kan søge asyl. - Situationen i Syrien er de seneste måneder væsentligt forværret. Det er imidlertid ikke alle områder af landet, der er lige påvirket af konflikten, skriver nævnet. Flygtningenævnet finder derfor fortsat ikke, at situationen i Syrien er sådan, at alle, der kommer fra Syrien, ved en tilbagevenden til landet risikerer tortur eller anden umenneskelig behandling. Langt de fleste flygtninge, der kommer til Danmark fra Syrien, får allerede asyl, som det ser ud i dag, men den ændrede praksis vil formentligt betyde, at antallet kommer endnu højere op, lyder det fra Flygtningenævnet. /ritzau/",Flygtningenævnet lemper krav for syriske asylansøgere,http://dr.dk/nyheder/indland/flygtningenaevnet-lemper-krav-syriske-asylansoegere,2013-09-18 19:44:00+00:00
2013-05-16T13:00:00+00:00,"I løbet af årets første tre måneder kom 1.913 asylsøgere til Danmark, og Justitsministeriet siger i et svar til Dansk Folkeparti, at ministeriet vurderer, at der i løbet af i år vil komme i alt 7000 - det højeste tal siden 2001. Det bekymrer Dansk Folkepartis integrationsordfører, Martin Henriksen: - Når vi nærmer os niveauet fra før asylreglerne blev strammet, er det et endegyldigt bevis på, at regeringen har opgivet at styre asylpolitikken. Nu får vi igen mange asylsøgere, som er svære at integrere i det danske samfund, siger Martin Henriksen til Kristeligt Dagblad. Asylchef Eva Singer fra Dansk Flygtningehjælp siger, at konflikten i Syrien og de kaotiske forhold i Somalia og Afghanistan er hovedforklaringerne på de mange asylsøgere. Martin Henriksen mener, at regeringens lempelser i asylpolitikken, som for eksempel fjernelsen af starthjælp, har været til med at - igen - gøre Danmark attraktivt for asylansøgere. Det er Inger Støjberg, integrationsordfører fra Venstre, enig i. - Man har lempet en masse mindre ting, men når man lægger det hele sammen, bliver det en stor lempelse, siger Inger Støjberg til avisen. Eva Singer fra Dansk Flygtningehjælp afviser derimod, at den lempelige socialpolitik er årsagen til, at der er kommet flere asylansøgere. - Regler om socialhjælp er langt nede på listen, når en flygtning søger beskyttelse. De største grupper kommer fra lande i krig, og det er stadig forsvindende få flygtninge, som kommer til Danmark sammenlignet med lande i Sydeuropa, siger Eva Singer.",Flere asylansøgere end de sidste 10 år,http://dr.dk/nyheder/indland/flere-asylansoegere-end-de-sidste-10-aar,2013-05-16 13:00:00+00:00
2013-02-08T12:46:00+00:00,"På trods af stor skepsis fra Venstre og Dansk Folkeparti fastslår justitsminister Morten Bødskov (S) fredag, at et nyt lovforslag ikke vil øge tilstrømningen til Danmark. Ved at give asylansøgere mulighed for at bo og arbejde uden for asylcentrene mod frivilligt at tage hjem, hvis de får afvisning på deres ansøgning, tager lovforslaget tværtimod hånd om nogle af de asylproblemer, der blev skabt af den tidligere regering, mener Bødskov: - Vi vil rykke integrationen i en klart bedre retning. Aftalen er en velafbalanceret, og den ændrer ikke et komma ved asylreglerne. - Den sikrer derimod en bedre effektivitet i asylsystemet, fastslår justitsministeren på dagen for førstebehandling af lovforslaget. Han henviser blandt andet til, at sagsbehandlingstiden skal halveres, så asylansøgerne hurtigt får klarhed over deres sag. Samtidig vil det ifølge ministeren blive lettere at sende afviste asylansøgere hjem, fordi de skal love at samarbejde om hjemsendelse for at få lov til at bo og arbejde uden for centrene. - Aftalens klare fokus er, at når man afvise asylansøgere, så skal de hjem. Derfor styrkes muligheden for hjemsendelse med aftalen. Der skal også sikres en mere indholdsfyldt hverdag i forhold til uddannelse, aktivering, siger Morten Bødskov. Venstre og Dansk Folkepartis mener til gengæld, at asylansøgerne får et falsk håb om, at de kan blive i Danmark. Og de får sværere ved at rejse hjem, hvis de har fået danske kollager og børnene danske venner i skolen, lyder kritikken. Men når asylansøgerene fremover skal skrive under på et samarbejde, så betyder det, at systemet bliver mere effektivt, mener Morten Bødskov: - Samarbejdet giver bedre muligheder for at sende flere folk hjem. Det sikrer også bedre forhold for de asylansøgere, der samarbejder om deres egen hjemsendelse, siger Morten Bødskov. Justitsministeren understreger desuden, at muligheden for asylansøgere om at bo og arbejde uden for asylcentrene ikke kommer til at inkludere kriminelle udlændinge og afviste asylansøgere. /ritzau/",Bødskov: Arbejde til asylansøgere letter hjemsendelse,http://dr.dk/nyheder/politik/boedskov-arbejde-til-asylansoegere-letter-hjemsendelse,2013-02-08 12:46:00+00:00
2012-04-07T20:31:15+00:00,"Danmark er et af Europas bedste, når det gælder om at holde flygtninge væk fra deres grænser. Det skriver Politiken søndag. I Europa generelt steg antallet af asylansøgere med 19 procent sidste år. Det er det modsatte af, hvad der skete i Danmark, hvor asylansøgertallet faldt med 23 procent sammenlignet med 2010. FN's flygtningeagenter UNHCR har netop kortlagt den globale strøm af flygtninge, og i Europa er fordelingen af asylansøgere mildest talt forskellig. Eva Singer, der er asylchef i Dansk Flygtningehjælp og tidligere har arbejdet i både UNHCR og Udlændingeservice, kalder tendensen for bemærkelsesværdig. - Der findes ikke systematiske undersøgelser af, hvorfor asylansøgere vælger det ene land frem for det andet. Men en del af forklaringen kan være en formodning og viden om, at de har større chancer for at få opholdstilladelse. - Det gælder for eksempel for den somaliske gruppe, som i mange år fik afslag på asyl i Danmark. Ofte bliver flygtninge rådgivet af menneskesmuglere, der anbefaler dem at rejse til bestemte lande, siger Eva Singer til Politiken. Ifølge Eva Singer har den stramme danske udlændingepolitik utvivlsomt medvirket til, at asyltallet gennem en længere årrække har ligget lavt. Det drejer sig ikke alene om de vedtagne love, men i høj grad også om psykologi. - De store grupper af flygtninge undgår formentligt også Danmark på grund af det, de opfatter som den danske udlændingepolitik. Men det er svært at sige, om vi kan blive ved med at gemme os og få væsentlig færre ansøgere end andre europæiske lande. Alle kigger til hinanden og vil ikke virke som de mest liberale, siger Eva Singer. Ifølge de radikales udlændingeordfører, Zenia Stampe, er det dybt urimeligt, at sydeuropæiske lande som Grækenland står med ansvaret for hovedparten af Europas flygtninge. - Den eneste fornuftige løsning er at få nogle fælles europæiske regler, så det er ikke er EU-landenes geografiske beliggenhed, der afgør antallet af flygtninge. - Det vil skabe en langt mere retfærdig fordeling, og derfor arbejder de radikale både for fælles regler og for at få ophævet Danmarks EU-forbehold på asylområdet, siger Zenia Stampe til Politiken. Men på det punkt kan de radikale roligt regne med at møde modstand; også internt i regeringen.DF siger nejGanske vist skal retsforbeholdet sendes til folkeafstemning i denne valgperiode, men kun for at blive erstattet med en særlig tilvalgsordning, så Danmark selv kan bestemme, hvilke dele af samarbejdet, vi vil deltage i. Regeringens mål er at skaffe et bredt flertal, men hvis afskaffelsen betyder en lempelse af udlændingepolitikken, kan de vinke farvel til de borgerliges stemmer. Dansk Folkeparti vil beholde retsforbeholdet. - Vi er modstandere af en fælles europæisk fordeling, for det vil betyde langt flere flygtninge til Danmark. Der er stadig store integrationsproblemer, og vi skal ikke belønne menneskesmuglere, der spekulerer i slappe udlændingeregler, siger partiets næstformand, Peter Skaarup, til Politiken.",Asylansøgere vil ikke til Danmark,http://dr.dk/nyheder/indland/asylansoegere-vil-ikke-til-danmark,2012-04-07 20:31:15+00:00
2011-01-23T17:30:00+00:00,"Når man er asylansøger, er man afskåret fra at søge arbejde legalt i Danmark. Men det afholder tilsyneladende ikke et stigende antal asylansøgere fra at finde beskæftigelse på det illegale arbejdsmarked. SKAT er først de sidste par år begyndt at registrere problemets omfang, men tendensen er tydelig: I 2009 anmeldte SKAT 29 udlændinge til politiet, fordi de arbejdede illegalt i Danmark. I 2010 var det tal mere end fordoblet til i alt 66. - Jeg oplever, at når vi kommer på besøg, så møder vi flere og flere asylansøgere. Så vi ser det som et stigende problem, siger Lisbet Hedelund, afdelingsleder i SKAT København. Der er dog ingen, der har noget reelt overblik over, hvor mange asylansøgere der arbejder ulovligt. Avisen.dk har talt med to asylansøgere, som arbejder i København som henholdsvis skrædder og frisør. Fordi arbejdet er ulovligt, får de lønnen udbetalt sort efter hver arbejdsdag. En typisk dagsløn er på kun 100 kroner. Det er langt lavere, end før finanskrisen satte ind. - Specielt hvis vi taler asylansøgere og afviste asylansøgere gælder, at de ikke har noget sikkerhedsnet overhovedet og intenting at forhandle med. Så deres vilkår kan kun blive dårligere under en finansiel krise, siger adjunkt Martin Bak Jørgensen fra Aalborg Universitet. Han har forsket i det illegale arbejdsmarked, og han mener trods de lave lønninger ikke, at lønniveauet har ramt bunden endnu. - Så lang tid der er folk, der mangler penge, så tror jeg også, der er en arbejdstager. Vi kan se fra udlandet, at der er lønnen også presset markant ned, så det er svært at se en minimumsgrænse, siger Martin Bak Jørgensen. En asylansøger får omkring 2.000 kroner fra staten til at leve for om måneden, men det rækker altså ikke for mange af dem.",Flere asylansøgere arbejder ulovligt,http://dr.dk/nyheder/indland/flere-asylansoegere-arbejder-ulovligt,2011-01-23 17:30:00+00:00
2012-05-23T13:37:00+00:00,"En gruppe sultestrejkende, afviste asylansøgere har onsdag taget ophold i Stefanskirken, der ligger på Nørrebro i København. Det oplyser kirken til Ritzau. Der er tale om en gruppe på cirka 10 kristne iranere, som ønsker at blive i Danmark. De frygter at blive slået ihjel, hvis de sendes tilbage til præstestyret i hjemlandet. De afviste iranere sultestrejker, og sultestrejken startede ifølge TV 2 News for tre uger siden på et sjællandsk asylcenter. Der er ikke tale om en kirkebesættelse af Stefanskirken, lyder det. Asylansøgerne er iført hvide t-shirts og bærer laminerede skilte rundt om halsen, hvor der står ""iransk sultestrejke"". Stefanskirken ligger ikke langt fra Brorsons Kirke i samme bydel, hvor en større gruppe asylansøgere søgte tilflugt i 2009. Natten til den 13. august det år gik et større antal kampklædte politibetjente ind i kirken og anholdt 19 irakiske mænd. Flere hundrede demonstranter samledes straks foran kirken under politiaktionen. Irakerne havde på det tidspunkt opholdt sig i kirken i næsten tre måneder, fordi de havde fået afslag på asyl i Danmark og frygtede en tvangshjemsendelse. Dagen efter rydningen gik op mod 20.000 mennesker i demonstrationstog fra Brorsons Kirke til Christiansborg til støtte for irakerne. 2. september 2009 blev 22 af de afviste irakere via Odense Lufthavn sendt til Irak. Andre mindre grupper blev løbende sendt ud. I starten af november samme år blev 12 irakere sendt via Roskilde Lufthavn hjem til Irak. /ritzau/",Asylansøgere søger tilflugt i kirke,http://dr.dk/nyheder/indland/asylansoegere-soeger-tilflugt-i-kirke,2012-05-23 13:37:00+00:00
2012-05-24T09:56:00+00:00,"Menighedsrådet i Stefanskirken på Nørrebro i København mødes ekstraordinært torsdag eftermiddag for at tage stilling til, hvordan man forholder sig til, at 10 iranerne er flyttet ind i kirken. - Vi har endnu ikke besluttet, hvad der skal ske, siger menighedsrådsformand Steffen Morild til Ritzau. Iranerne har overnattet i kirken, som de flyttede ind i onsdag. Alt er torsdag formiddag fredeligt i og omkring kirken, og de kirkelige handlinger foregår som normalt. I protest mod tilværelsen i asylcentrene har de 10 tilsluttet sig en sultestrejke, som flere end 60 iranere og syrere landet over de seneste uger har deltaget i. - Vi håber selvfølgelig, at vi får lov til at blive. Målet er, at vi får en afklaring på vores liv, siger 30-årige Amir Hossein Shaidi Asl, der har været i Danmark i syv år og boet på flere forskellige asylcentre. Sognepræst Pernille Østrem tog imod de 10 kristne iranere, der frygter forfølgelse, hvis de bliver sendt hjem. Socialdemokraternes kirkeordfører, Karen Klint, ønsker ikke at forholde sig til situationen i Stefanskirken. Partiets udlændinge- og integrationsordfører, Jacob Bjerregaard, mener, at situationen er ulykkelig, men at det er en sag mellem de mennesker, der har banket på kirkedøren og kirkens præst og menighedsråd. - Det tilkommer ikke mig som politiker at blande mig i, hvad kirken skal gøre eller ej. Hvis den pågældende kirke har vurderet, at de mennesker skal have husly nogle dage, så vil jeg ikke blande mig i det, siger han. Han opfordrer derimod asylansøgerne til at stoppe deres sultestrejke. - Jeg synes, man skal lade være med at sultestrejke. Det tager jeg afstand fra. Der kommer ikke noget godt ud af det, siger han. Det er ikke første gang, at afviste asylansøgere søger hjælp i danske kirker. I maj 2009 flyttede 60-70 irakere ind i Brorsons Kirke på Nørrebro, hvor de i de næste måneder boede i krypten under kirken. Det skete som følge af, at den tidligere regering og Irak indgik en aftale om, at 282 afviste irakiske asylansøgere, der ikke frivilligt ville rejse hjem, kunne tvangsudsendes. Midt om natten den 13. august ryddede politiet kirken. Dagen efter gik op mod 20.000 mennesker i demonstrationstog fra kirken til Christiansborg. Fra begyndelsen af september blev irakerne løbende sendt ud af Danmark.",Menighedsråd mødes om asylansøgeres skæbne,http://dr.dk/nyheder/indland/menighedsraad-moedes-om-asylansoegeres-skaebne,2012-05-24 09:56:00+00:00
2011-12-21T15:42:00+00:00,"Hvis ikke myndighederne i et EU-land er sikre på, at asylansøgere vil få en ordentlig behandling, må de ikke sende asylansøgere videre til andre EU-lande. Det fastslår EU-domstolen i en ny principiel dom. Ifølge den såkaldte Dublin 2-forordning har medlemslandene hidtil kunnet tvangsudsende asylansøgere til det EU-land, som asylansøgeren først ankom til. Flere EU-lande, heriblandt Danmark, har tidligere sendt asylansøgere tilbage til Grækenland, hvor de lever på gaden uden rettigheder og med risiko for at blive smidt tilbage til hjemlandet. Men med den nye dom er det fremover det land, der vil sende asylansøgeren tilbage, der skal sikre, at ansøgeren ikke ""vil blive udsat for en reel risiko for at blive undergivet umenneskelig eller nedværdigende behandling"", fremgår det af dommen. Danmark indstillede tvangsudsendelserne af asylansøgere til Grækenland i januar i år. Det skete, efter at Den Europæiske Menneskerettighedsdomstol havde konstateret, at det græske asylsystem var brudt sammen og ikke længere kunne tage sig af de mange tusinder asylansøgere, der hvert år strømmer ind i landet. - Dommen fra EU-domstolen gentager meget tydeligt, at staterne i forbindelse med tilbagesendelser ikke bare kan læne sig op af, at der er tale om et andet EU-medlemsland, som har ratificeret Flygtningekonventionen, siger Dorte Smed, specialkonsulent i Dansk Flygtningehjælp. Og selv om Danmark ikke længere sender asylansøgere tilbage til Grækenland, er den nye EU-dom stadig relevant, påpeger Dorte Smed. - Lige nu er der for eksempel ret meget dokumentation om massive problemer i Italien, siger hun. - Så her er det relevant at understrege, at inden Danmark sender asylansøgere tilbage til Italien, skal man foretage en konkret vurdering i hver enkelt sag om, hvorvidt denne person kan forvente at få den nødvendige beskyttelse i Italien.",EU sikrer rettigheder for asylansøgere,http://dr.dk/nyheder/udland/eu-sikrer-rettigheder-asylansoegere,2011-12-21 15:42:00+00:00
2012-12-20T07:52:00+00:00,"5521 asylansøgere er kommet til Danmark indtil december i år, fordi regeringen har lempet vilkårene. Sådan siger Venstres integrationsordfører, Inger Støjberg. - Regeringen har væsentligt ændret forholdene for asylsøgerne, så Danmark tilbyder langt bedre forhold end andre lande. Man kan få børnecheck fra dag ét. Man kan bo uden for asylcentrene og arbejde, siger Inger Støjberg. Udlændingestyrelsens tal viser, at Danmark nu modtager de fleste asylsøgere i 10 år. Ifølge Jyllands-Posten blev 2279 asylansøgere indtil december godkendt. Det er det højeste antal tilladelser i ni år. Inger Støjberg afviser, at flere søger asyl, fordi der er borgerkrig i Syrien. Det forklarer kun 350 asylansøgere af godt 5500 asylansøgere. Forklaringen er, påpeger hun, at menneskehandlere udnytter de lempeligere danske vilkår for asylansøger. - Det er der slet ingen tvivl om. For godt et halvt år siden var jeg i en flygtningelejr i Kenya. Der stod det helt klart, at man godt er klar over, hvad der sker i verden, selv om man er flygtning. Man ved også, hvor de bedste forhold er, siger Inger Støjberg. Hun vil sende alle afviste asylansøgere tilbage til hjemlandet. Samtidig vil hun sløjfe S-R-SF-regeringens lempelser af udlændingepolitikken. - De burde slet ikke komme til Danmark, hvis de ikke har ret til at være her. Desuden kan vi hjælpe langt flere i flygtningelejre nærområdet. Man skal huske, at de stærkeste kommer til Danmark. De svageste sidder i flygtningelejrene. siger Inger Støjberg. Af 1650 ekstra asylansøgere i år er 700 somaliere og 250 serbere - især romaer - samt 350 fra borgerkrigen i Syrien. Der er også fremgang fra Marokko, Burma, Nigeria og tjetjenere fra Rusland. /ritzau/",Venstre vil lukke for asylansøgere igen,http://dr.dk/nyheder/politik/venstre-vil-lukke-asylansoegere-igen,2012-12-20 07:52:00+00:00
2010-11-05T05:15:00+00:00,"Lige nu venter 801 afviste asylansøgere på at blive sendt ud af Danmark. Det er næsten en fordobling i forhold til samme tidspunkt sidste år. Det får Dansk Folkeparti til at kræve hurtigere hjemsendelser. - Det er en voldsom stigning, efter at vi i årevis ellers har fået nedbragt antallet af afviste asylansøgere i landet. Det er selvfølgelig helt uholdbart, og derfor gør vi nu noget ved det, siger DF's retsordfører Peter Skaarup til Politiken. Partiet vil bruge finanslovforhandlingerne til at styrke hjemsendelsesafdelingen i Integrationsministeriet med 8 millioner kroner. Danmark har i år modtaget omkring 1.000 flere asylansøgere end forventet. Det har fyldt asylcentrene til bristepunktet. Når der samtidig er et stigende antal afviste asylansøgere, der ikke kommer ud af landet, bliver hele systemet presset. Dansk Røde Kors har derfor været nødt til at tage alternative indkvarteringsmuligheder i brug. På det firestjernede Hillerød Hotel bor der i øjeblikket 42 asylansøgere. I sidste måned var antallet af indkvarterede oppe på omkring 100. Prisen er 1.670 kroner for et firemandsværelse, 855 for et enkeltværelse, per overnatning. Priserne dækker bespisningen. Integrationsminister Birthe Rønn Hornbech er træt af hotelløsningen. - Det er overhovedet ikke tilfredsstillende. Men vi er nødt til at give dem kost og et tag over hovedet, siger hun til Politiken og glæder sig over, at Dansk Folkeparti vil sørge for flere penge til hjemsendelserne.",801 afviste asylansøgere strandet,http://dr.dk/nyheder/indland/801-afviste-asylansoegere-strandet,2010-11-05 05:15:00+00:00
2011-11-22T20:55:00+00:00,"Næsten halvdelen af 1500 asylansøgere, der frivilligt har forladt Norge og er rejst hjem til Irak igen, fortryder, at de begav sig ud på rejsen til Norge. Christian Michelsens Institutt (CMI) har undersøgt forholdene, rapporterer norsk TV2. Rapporten siger, at 40 procent fortryder. - Så mange som 40 procent af de, der kom her, og som returnerer, fortryder faktisk, at de traf beslutning om at komme til Norge, siger statssekretær i justitsministeriet i Oslo Pål Lønseth. - De ser, at udviklingen i hjemlandet er gået godt, og at de har sat livet på standby her, tilføjer statssekretæren. Rapporten offentliggøres onsdag, og den fortæller også, at mange af asylansøgerne, som er rejst frivilligt hjem, løj, da de skulle fortælle, hvorfor de kom til Norge. - En god del af dem erkender, at de ikke havde behov for international beskyttelse, men at de reelt kom her som arbejdsimmigranter, siger Lønseth. I år er 1569 personer frivilligt rejst tilbage til deres hjemland mod 1253 på samme tidspunkt i 2010. Irakere og afghanere har særlige hjemsendelsesprogrammer, som giver op til 35.000 norske kroner i økonomisk støtte til en asylansøger, som rejser hjem - plus flybilletter. Alene for irakerne har det i de seneste tre år kostet Norge 70 millioner kroner i hjemsendelsesomkostninger.",Asylansøgere fortryder rejse til Norge,http://dr.dk/nyheder/udland/asylansoegere-fortryder-rejse-til-norge,2011-11-22 20:55:00+00:00
2011-10-23T06:55:00+00:00,"Afviste asylansøgere, der ellers skulle sendes hjem, kan formentlig se frem til opholdstilladelse. Lige nu sidder der omkring 500 flygtninge rundt om på landets asylcentre, der har fået afslag på at blive i Danmark. De kan ikke sendes tilbage til deres hjemland, fordi det er for farligt. Derfor sidder de i stedet i uvished og venter på asylcentrene - nogle i op til 15 år. Det giver store psykiske ar, konkluderer en ny rapport fra Komiteen For Flygtninge Under Jorden, der udkommer mandag. Det er umenneskeligt, og derfor skal de hjælpes, lyder det fra Enhedslisten. - Vi vil kigge på om man efter et vist tidsrum skal have midlertidig opholdstilladelse, så der bliver en grænse for, hvor lang tid man kan sidde uden hverken at kunne komme ind i Danmark eller blive sendt ud, siger folketingsmedlem i Enhedslistens Stine Brix. Hun bakkes op af de Radikales udlændingeordfører, Zenia Stampe. - Der er ikke nogen, der har en interesse i at mennesker venter i al evighed og bliver nedbrudt psykisk af det, så det er klart det er noget vi vil undersøge. Det er muligt at give folk midlertidig opholdstilladelse, hvis det er udsigtsløst at sende dem hjem, siger Zenia Stampe. Planerne er i direkte strid med linjen under den tidligere regering, og Dansk Folkeparti kalder det for det glade vanvid at overveje at give afviste asylansøgere midlertidig opholdstilladelse. - De har ikke krav på at blive i Danmark, og derfor skal de hverken ud på arbejdsmarkedet eller have opholdstilladelse. Hvis det ikke kan lade sig gøre at sende dem ud, så må deres respektive hjemlande oprette asylcentre, hvor vi kan sende dem til, siger Dansk Folkepartis integrationsordfører, Martin Henriksen.",Vil give afviste asylansøgere ophold,http://dr.dk/nyheder/indland/vil-give-afviste-asylansoegere-ophold,2011-10-23 06:55:00+00:00
2012-01-09T22:44:00+00:00,"Asylansøgere kan lære danske soldater at begå sig, når de udsendes. Det viser erfaringer fra Aalborg Kaserne, der i efteråret har indledt et samarbejde med det nærliggende asylcenter i Brovst. Over tre hele dage mødtes soldater og asylansøgere for at gøre soldaterne klar til at fungere som mentorer for det afghanske politi og den afghanske hær, når de bliver udsendt til Helmand sidst på måneden, skriver metroXpress. Rune Bundgaard er premierløjtnant og delingsfører for hold 13 på Aalborg Kaserne fortæller, at soldaterne er blevet bedre rustet til at undervise afghanere i førstehjælp: - Der er ingen tvivl om, at det har hjulpet os til at blive klar til udsendelse. Nu har vi erfaringer, som gør, at det ikke vil være en så stor mundfuld for os, siger han til metroXpress. Og asylansøgerne kan også få noget godt ud af erfaringerne. Det fortæller Zachary Whyte, der har forsket i asylansøgere og er ekstern lektor på Københavns Universitet. Han mener, at det primære fokus med hensyn til asylansøgere bør være at gøre behandlingstiden kortere, men dernæst betyder det meget for dem at blive aktiveret. - Asylansøgere har generelt meget glæde af kontakt med samfundet og danskere i stedet for at blive isoleret, siger Zachary Whyte. For asylansøgerne på Brovst Asylcenter var tilmeldingen til samarbejdet med Aalborg Kaserne frivillig. Belønningen var tre ture til kasernen og et diplom for at have været på førstehjælpskursus. Og interessen var overvældende, fortæller Karin Birgitte Sneskov, der er underviser på Brovst Asylcenters voksenskole. Og med de positive erfaringer er hun heller ikke i tvivl - centret vil hjertens gerne deltage i lignende projekter i fremtiden. - Hvis der kommer nogen og spørger, om vi vil være med til et tilsvarende projekt, vil vi 100 procent sige ja, siger Karin Birgitte Sneskov til metroXpress. Ordninger, der aktiverer asylansøgere og samtidig bidrager til samfundet, er en god idé, mener flere partier på Christiansborg. - Vi har set for mange eksempler på folk, der sidder og rådner op i asylcentre uden noget at stå op til. Så det er positivt, når de her centre bruger kræfter på at få en mening med hverdagen, siger Socialdemokraternes udlændingeordfører, Jakob Bjerregaard. Han bakkes op af både De Radikale, Enhedslisten og Dansk Folkeparti.",Asylansøgere er mentorer for soldater,http://dr.dk/nyheder/indland/asylansoegere-er-mentorer-soldater,2012-01-09 22:44:00+00:00
2013-03-07T20:04:00+00:00,"Københavns Politi har anholdt en mulig gerningsmand i forbindelse med et knivstikkeri ved Christiania torsdag eftermiddag. Kort før klokken halv seks blev en italiensk mand, der er midt i 20erne, stukket ned ved en indgang til Christiania i Bådsmandsstræde. - Vi har et signalement af gerningsmanden, som vi får sendt rundt til patruljerne. Der er så en vaks patrulje, som vælger at tage til metrostationen på Christianshavn, hvor man finder ham, siger central efterforskningsleder Robert Jensen til Ritzau. I forbindelse med anholdelsen visiterede politiet den mistænkte, som er asylansøger fra Libyen. - Han var i besiddelse af en lille kniv, som vi mener kan være gerningsvåbnet. Og ud fra det, han har forklaret, kan det godt passe, at han har været ved gerningsstedet, siger Robert Jensen. Den anholdte mand vil fredag blive fremstillet i grundlovsforhør i Københavns dommervagt med krav om varetægtsfængsling. Politiet skal nu i gang med at undersøge de tekniske spor i sagen, blandt andet kniven. Hvis italienerens blod er at finde på den, peger meget på, at den anholdte er gerningsmanden. - Det er dog ikke noget, som vi kan nå at få undersøgt til i morgen. Det tager et stykke tid, fortæller Robert Jensen. Den italienske mand er uden for livsfare efter overfaldet. Han fik et stik i venstre side af brystkassen og et lille snit ved næsen. - Der er ikke nogle vitale organer, der er ramt. Der er en indre blødning, som man er opmærksom på, men han er uden for livsfare, fortæller Robert Jensen. Politiet ved endnu ikke noget om, hvad der har været baggrund for overfaldet. /ritzau/",Asylansøger anholdt efter knivstikkeri ved Christiania,http://dr.dk/nyheder/indland/asylansoeger-anholdt-efter-knivstikkeri-ved-christiania,2013-03-07 20:04:00+00:00
2010-06-18T14:23:00+00:00,"Storbritannien er det land i Europa, der har taget i mod flest asylansøgere i 2009, skriver nyhedsbureauet DPA. I alt 12.500 asylansøgere har fået grønt lys til at opholde sig i Storbritannien, viser tal fra Eurostat. På andenpladsen ligger Tyskland, der i løbet af det senest år har taget i mod 12.000 asylansøgere. Dernæst kommer Frankrig, Sverige, Italien og Holland. I alt fik 78.800 ud af 260.000 ansøgere 'ja' til asyl i et EU medlemsland sidste år. Det svare til cirka 30 procent af ansøgertallet. De fleste asylansøgere kom sidste år fra Somalia, Irak og Afghanistan.",Flest asylansøgere til Storbritannien,http://dr.dk/nyheder/udland/flest-asylansoegere-til-storbritannien,2010-06-18 14:23:00+00:00
2011-07-14T04:20:00+00:00,"Når asylansøgere kommer til Danmark, skal de mødes med et obligatorisk krav om at lade sig dna-teste. Det kræver Dansk Folkeparti, der vil samle alle asylansøgeres dna-profiler i et register hos politiet. Dansk Folkepartis medlem af retsudvalget, Marlene Harpsøe, begrunder forslaget med, at det forhåbentlig kan afholde kriminelle udlændinge fra at søge asyl i Danmark, skriver Berlingske. - Vi mener, at en dna-registrering kan have en præventiv effekt, så vi ikke får alle mulige uønskede elementer til Danmark. - Vi skal have ro og orden i det danske samfund, og derfor vil vi gå langt for at holde kriminelle udlændinge ude af landet, siger hun til Berlingske. Justitsminister Lars Barfoed ville onsdag ikke kommentere kravet, fordi han holder ferie. Men de Konservatives politiske ordfører, Carina Christensen, kalder det for et ""frygteligt forslag"". - Vi går aldrig med til at lave en registrering af bestemte grupper i samfundet. Det vækker tanker om noget, som jeg synes er meget, meget ubehageligt, siger hun. Venstres retsordfører, Kim Andersen, er ligeledes skeptisk over for en sådan procedure, som den DF foreslår. Han mener blandt andet, der kan ""være et diskriminerende element i et register, der kun retter sig mod en afgrænset gruppe mennesker"". Det er tredje dag i træk, at regeringspartierne tørner sammen med Dansk Folkeparti om udlændingepolitikken. Tirsdag afviste DF et Venstre-forslag om at lade ikke-danske statsborgere få lov til at blive politibetjente, mens DF i går sagde nej til de Konservatives ønske om at give udenlandske studerende mulighed for at blive i Danmark i op til tre år for at søge arbejde efter endt uddannelse.",DF: Asylansøgere skal aflevere dna,http://dr.dk/nyheder/politik/df-asylansoegere-skal-aflevere-dna,2011-07-14 04:20:00+00:00
2010-04-08T15:33:00+00:00,"Trods regeringens stramninger, strømmer flygtningene til landet. I 2009 kom der ifølge Udlændingeservice 3819 asylansøgere til den danske grænse. Det er 58 procent flere end året før. Tilstrømningen af asylansøgere kan mærkes på Center Sandholm, som modtager asylansøgerne. Centeret har kapacitet til 600 beboere, men har ifølge leder af Dansk Røde Kors' asylafdeling, Jørgen Chemnitz, været oppe på at huse 750 beboere. - Vi kan bare konstatere, at i takt med, at vi har inddraget opholdsrum og tv-stuer, og der er blevet længere kø til mad, er konflikterne eskaleret, siger Jørgen Chemnitz. På grund af de massive pladsproblemer har Udlændingeservice åbnet et nyt modtagecenter i Auderød i Nordsjælland. I forbindelse med urolighederne onsdag i Center Sandholm, som førte til drabet af en 30-årig afghansk asylansøger, har Dansk Røde Kors besluttet, at alle nye asylansøgere skal sendes til Center Auderød. Men leder af Dansk Røde Kors' asylafdeling Jørgen Chemnitz frygter, at det kun er et spørgsmål om få måneder, inden pladsen igen bliver alt for trang. - Som det ser ud nu, får vi 80-90 nye asylansøgere om ugen. Man behøver ikke at være atomfysiker for at regne ud, at det kun er et spørgsmål om få måneder, inden situationen igen ser alvorlig ud, siger Jørgen Chemnitz. Det er Udlændingeservice, som har ansvaret for at oprette nye centre, men Udlændingeservice ønsker ikke at udtale sig.",Asylansøgere strømmer til Danmark,http://dr.dk/nyheder/indland/asylansoegere-stroemmer-til-danmark,2010-04-08 15:33:00+00:00
2012-07-25T00:33:00+00:00,"København vil byde asylsøgere velkommen og huse dem i et særligt velkomsthus. Beskæftigelses- og integrationsborgmester i København Anna Mee Allerslev vil efter canadisk forbillede oprette velkomsthuset, hvor asylansøgere kan bo den første måned og få hjælp med sprogundervisning, skolegang til børnene og et arbejde. Hun mener, at der er et stort behov for at gøre op med det, hun kalder for »de skadelige asyllejre«: - Både forholdene og den ubestemte tid i danske lejre er helt uacceptabelt, skriver hun i et debatindlæg i Politiken. Anna Mee Allerslev henviser blandt andet til, at Røde Kors sidste år registrerede 41 selvmordsforsøg blandt asylansøgere. Derfor håber hun, at justitsminister Morten Bødskov vil give asylansøgere lov til at bo, uddanne sig og arbejde uden for centrene, hvilket kræver en ændring af udlændingeloven. Presset på asylsystemet stiger markant i disse uger, fordi der både kommer 20 procent flere flygtninge og på grund af problemer med at hjemsende afviste asylansøgere. I alt opholder der sig cirka 5.000 flygtninge i danske asylcentre, hvoraf omkring halvdelen har fået endeligt afslag. Forslaget bliver bakket op af den socialdemokratiske formand for Folketingets Udlændinge- og Integrationsudvalg, Trine Bramsen. - Hvis København tilbyder at huse og hjælpe asylansøgere på en ny måde, har vi ingen planer om at stille os i vejen, siger hun til Politiken. Dansk Folkepartis udlændingeordfører, Martin Henriksen, mener til gengæld, at forslaget er ""en smart måde at undergrave asylsystemet på"".",København vil modtage asylansøgere med velkomsthus,http://dr.dk/nyheder/indland/koebenhavn-vil-modtage-asylansoegere-med-velkomsthus,2012-07-25 00:33:00+00:00
2013-08-26T12:40:00+00:00,"Politiet har anholdt tre asylansøgere, som politiet mener står bag ikke mindre end 70 indbrud og to hjemmerøverier. - De er blevet taget på fersk gerning, da de var i gang med at bryde ind i en privat beboelse, fortæller politiinspektør Karl Erik Yde Agerbo til DR Nyheder. Anholdelserne kommer et par uger efter, at politiet anholdt tre andre asylansøgere - også på fersk gerning. De var også i færd med at lave indbrud i en privat bolig. Det er politiets særlige indbrudsenhed Task Force Indbrud på Sjælland, der sammen med Sydsjælland og Lolland Falsters Politi igennem længere tid har efterforsket gruppen. De kommer alle fra Albanien, Kosovo eller Serbien. - Vi har indledt en efterforskning for en måneds tid siden, fordi vi fik oplysninger om, at nogle asylansøgere kørte rundt på Sjælland og lavede indbrud, og så begyndte vi at efterforske, og det har endt med i alt seks anholdelser, fortæller Karl Erik Yde Agerbo. Og derfor håber han, at fængslingen af dem kan have betydning for den kommende indbrudsstatistik. - Det skulle meget gerne betyde, at der kommer færre indbrud på statistikken i den kommende tid. Vi kan se, at der er en generel faldende tendens i forhold til indbrud på Sjælland, og det kan jo være, at vi kan se en effekt på lidt længere sigt, fortæller han. Gruppen har udført 30 indbrud på den seneste måned, fortæller han og tilføjer, at der på Sjælland er omkring 300 indbrud om ugen. - Så de har været ret aktive, siger Karl Erik Yde Agerbo. De anholdte er alle mænd i alderen 22 til 33 år. Røverierne og indbruddene har fundet sted på både Sjælland og i Jylland.",Politiet: Seks asylansøgere fængslet for flere end 70 indbrud,http://dr.dk/nyheder/indland/politiet-seks-asylansoegere-faengslet-flere-end-70-indbrud,2013-08-26 12:40:00+00:00
2013-11-05T05:57:00+00:00,"Den mand, som er sigtet for at have slået tre mennesker ihjel mandag aften på en bus i Norge, er asylansøger. Det bekræfter det lokale politi over for Aftenposten. Manden er fra Sydsudan og født i 1982. Han er ifølge politiet bosat i Årdal, men det er endnu uklart, om han bor på byens asylcenter, skriver avisen. Asylcentret i Årdal åbnede i august sidste år og har plads til omkring 150 personer. Bussen Valdresekspressen kørte mellem Årdal og Tyin ved Filefjell, da den mistænkte mand kaprede bussen bevæbnet med en kniv. To nordmænd og en svensker var om bord på bussen, og alle blev dræbt af gerningsmanden. Blandt de dræbte er en 19-årig kvinde. Valdresekspressen var også udsat for en kapring for 10 år siden. I Fagernes blev chaufføren Audun Båland knivdræbt af en etiopisk asylansøger, som forinden havde dræbt en anden person på et asylcenter. Den mistænkte drabsmand blev ved mandagens buskapring selv lettere såret, og han er nu indlagt på et hospital i Bergen. /ritzau/",Tredobbelt busdrab i Norge: Anholdt mand er asylansøger,http://dr.dk/nyheder/udland/tredobbelt-busdrab-i-norge-anholdt-mand-er-asylansoeger,2013-11-05 05:57:00+00:00
2012-03-15T05:00:00+00:00,"Antallet af afviste asylansøgere, som bliver i Danmark, stiger. I begyndelsen af 2011 var der i alt 815 afviste asylansøgere i udsendelsesposition, og det tal var i slutningen af 2011 steget til 980. Det fremgår af en rapport fra Rigspolitiet, der offentliggøres i dag. - Vi står med stigende problemer i forhold til afviste asylansøgere, som ikke har noget lovligt grundlag for at være i Danmark, siger justitsminister Morten Bødskov (S). Han nedsætter nu en task force, som blandt andet skal fremme frivillig udrejse og tvangsmæssig hjemsendelse. Der skal sendes et klarere signal til de afviste asylansøgere om, at et endeligt afslag fra de danske myndigheder netop er endegyldigt. - Det er grundlæggende for vores asylpolitik, at dem, der har behov for asyl og et lovligt grundlag for asyl, skal have det. Men andre skal hjem igen,siger Morten Bødskov og understreger, at regeringen har overtaget problemerne fra den tidligere VK-regering. Problemerne bunder bl.a. i, at en række afviste asylansøgere ikke kan og vil tage hjem. I forhold til Afghanistan er der eksempelvis lang sagsbehandlingstid omkring identificeringen af asylansøgerne. Samtidig fungerer de såkaldte tilbagetagelsesaftaler med Afghanistan og Irak ikke optimalt. I Dansk Røde Kors, der driver de danske asylcentre, mærker man klart, at der er blevet flere afviste asylansøgere. - Det giver sig selv, at vores indkvarteringstal stiger, når der ikke er så mange, der rejser ud. Det er det praktiske, siger asylchef Anne la Cour Vågen og fortætter: - Noget andet er, at afviste asylansøgere er i en uafklaret situation og har det svært. Smertegrænsen ved at vente i et asylcenter går ved et år, så begynder de afviste asylansøgere at få mentale problemer. Det handler i stedet om at normalisere de afviste asylansøgeres forhold og opbygge deres kompetencer til hjemsendelsen. Justitsministeren vil gerne - under visse betingelser - se på, hvordan afviste asylansøgere kan få mere indhold i tilværelsen, mens de venter på at komme hjem. Det er blandt andt en del af regeringsgrundlaget at give dem mulighed for at bo og arbejde uden for centrene. Det handler grundlæggende om at gøre op med de forhold, som har været gældende på asylcentrene, hvor vi har set folk gå til ved, at de har siddet en masse år uden mulighed for at komme videre. Det har skadet deres børn. Det vil regeringen væk fra, siger Morten Bødskov. Regeringen ændrer ikke reglerne for at få asyl i Danmark.",Flere afviste asylansøgere bliver i Danmark,http://dr.dk/nyheder/indland/flere-afviste-asylansogere-bliver-i-danmark,2012-03-15 05:00:00+00:00
2011-01-24T11:16:00+00:00,"340 asylansøgere, der stod til at blive sendt tilbage til Grækenland, vil nu få deres sag behandlet i Danmark. Det har integrationsminister Birthe Rønn Hornbech besluttet med afsæt i en dom fra Den Europæiske Menneskerettighedsdomstol, hvor en afghansk asylansøger i Belgien fik lov til at få behandlet sin sag i Belgien i stedet for Grækenland. Domstolen mente, at forholdene for asylansøgere i Grækenland er for dårlige. Integrationsministerens beslutning glæder asylchefen hos Dansk Røde Kors. - Nu begynder udlændingemyndighederne at behandle deres sager, og det er vi - og ikke mindst de - rigtig tilfredse med. Det vil være en stor lettelse for dem, at sagsbehandlingen går igang. Det i sig selv vil være nok til, at de umiddelbart vil få det bedre, siger asylchef i Dansk Røde Kors, Anne la Cour Vågen. De 340 asylansøgere fra især Afghanistan, Irak og Syrien bliver nu sidestillet med andre asylansøgere i Danmark. - Mit indtryk er, at de vil komme ind i de normale asylprocedurer. Det vil sige, at de vil blive interviewet af medarbejdere i Udlændingeservice inden længe, og så kører systemet, siger Anne la Cour Vågen.",Asylchef: En lettelse for asylansøgere,http://dr.dk/nyheder/indland/asylchef-en-lettelse-asylansoegere,2011-01-24 11:16:00+00:00
2012-06-13T11:57:00+00:00,"Regeringen vil sikre, at asylansøgere efter seks måneder i et dansk asylcenter kan flytte ud og begynde at arbejde. Det siger justitsminister Morten Bødskov (S) i forbindelse med præsentationen af regeringens udspil til en ny asylaftale. - Regeringen ønsker, at asylansøgere får en mere værdig behandling i Danmark. Vi ønsker at bygge mennesker op frem for at bryde dem ned. Vi ændrer ikke ved mulighederne for at få asyl, men vi skal behandle asylansøgere ordentligt, siger Morten Bødskov. Formålet med en ny asylaftale er ifølge justitsministeren, at asylansøgere får mulighed for at få en normal hverdag, mens deres sag behandles, eller de venter på at vende hjem. Udspillet indeholder også initiativer, der skal styrke motivationen til udrejse for asylansøgere, der har fået afslag på asyl. - For at vi kan have et velfungerende asylsystem, er det vigtigt, at afviste asylansøgere rejser ud af Danmark. Det skal helst ske ad frivillighedens vej. Udspillet indeholder derfor også forslag til, hvordan vi kan styrke den frivillige udrejse for asylansøgere, der har fået afslag på asyl, siger justitsministeren. Lige siden S-SF-R overtog regeringsmagten i september 2011 har man ventet på, at regeringen skulle komme med et udspil til, hvordan asylansøgere kan blive en del af det danske samfund, mens de venter på at komme tilbage til deres hjemland. Det står nemlig i regeringsgrundlaget, at regeringen vil arbejde på at få flere asylansøgere ud fra centrene. I januar 2012 besluttede justitsministeren at nedsætte et embedsmandsudvalg vedrørende asylansøgeres mulighed for at få adgang til arbejdsmarkedet og bo uden for asylcentrene. Udspillet, der er en 184-sider lang embedsmandsrapport, er netop blevet offentliggjort, og regeringen vil have en aftale på plads inden sommerferien. I forbindelse med finansloven lavede regeringen sammen med Enhedslisten og Liberal Alliance en aftale om at forbedre forholdene for asylansøgere. Og det er altså disse to partier, som nu skal forhandle med regeringen om en endelig asylaftale. Der er på finansloven afsat 286 mio. kr. til finansiering af en ny asylaftale. Læs hele rapporten om asylcentrene her",Nyt asyludspil: Vi må ikke nedbryde asylansøgere,http://dr.dk/nyheder/politik/nyt-asyludspil-vi-ma-ikke-nedbryde-asylansogere,2012-06-13 11:57:00+00:00
2010-10-26T22:00:00+00:00,"Røde Kors og Udlændingeservice skal hjælpe politiet med at få asylansøgere eskorteret til Center Sandholm, når de kommer til Danmark. Det foreslår Venstres integrationsordfører Karsten Lauritzen. - Hvis det er et ressourcespørgsmål fra politiets side, så kunne man måske indgå et samarbejde med Udlændingeservice eller Røde Kors som driver de fleste asylcentre, siger han til DR Nyheder. Tidligere blev asylansøgerne kørt til asylcentret af politiet, men den eskorte er nu sparet væk. I stedet får asylansøgere en busbillet og en rejsevejledning, der dirigerer dem til Center Sandholm i Nordsjælland. Og den manglende kontrol betyder, at op mod halvdelen af asylansøgerne aldrig dukker op i Sandholm. Hos Røde Kors er man åben over for at hjælpe til med at få asylansøgerne frem. Det siger asylchef i Center Sandholm, Carsten Isaksen: - Vi kan spille en rolle som en tryghedsskabende faktor. Men til gengæld skal det være meget tydeligt for asylsøgerne, at vi ikke er en del af myndighederne, siger han.",- Røde Kors skal eskortere asylansøgere,http://dr.dk/nyheder/politik/roede-kors-skal-eskortere-asylansoegere,2010-10-26 22:00:00+00:00
2010-11-21T08:54:00+00:00,"En gruppe asylansøgere på den australske Juleøen, som ligger i Det Indiske Ocean over 1.600 kilometer fra fastlandet, har syet deres læber sammen som led i en bredere protest. Det skriver ABC News og BBC. Immigrationsminister Chris Bowen har fortalt at omkring 160 irakiske, kurdiske og iranske asylansøgere har valgt at deltage i protesten og 10 af dem har syet deres læber sammen. Mændene tog imod vand og sukker, og blev overvåget, sagde ministeren. Aktionen kommer en uge efter, at en irakisk mand begik selvmord på et flygtningecenter i Sydney. Man mener, at han var blevet deprimeret efter myndighederne to gange på et år havde afvist hans asylansøgning. Chris Bowen fortæller, at protesterne ikke ændrer regeringens politik. - Som jeg forstår det, handler protesterne generelt om situationen i deres hjemland. De ønsker at understrege, at de skal godkendes som flygtninge, fortalte han til ABC News. - Enhver protest, herunder selvskadende adfærd, vil ikke ændre resultatet i forbindelse deres ansøgning om at bo i Australien, hvilket, som jeg forstår det, er den motiverende faktor for denne protest.",Australien: Asylansøgere syr læber sammen,http://dr.dk/nyheder/udland/australien-asylansoegere-syr-laeber-sammen,2010-11-21 08:54:00+00:00
2013-09-03T13:06:00+00:00,"Millioner af syrere er på flugt fra borgerkrigen, der i de seneste to et halvt år har hærget Syrien. Og det kan nu også ses i den seneste opgørelse over personer, der søger asyl i Danmark. Tal fra Udlændingestyrelsen viser nemlig, at 163 syrere søgte om asyl i Danmark i juli, hvilket svarer til, at hver fjerde asylansøger i juli kom fra Syrien. Ifølge netavisen Sameksistens.dk er tallet det højeste for en enkel måned i flere år. I år har 732 syrere søgt asyl i Danmark frem til udgangen af juli 2013. Til sammenligning kom der 822 syriske asylsøgere til Danmark i hele 2012, viser opgørelsen fra Udlændingestyrelsen. I 2011 var tallet 429. Tallet er dog en dråbe i havet i den massive flygtningestrøm, der kommer fra Syrien. Nye tal om flygtningekrisen, som FN's Flygtningehøjkommissariat (UNHCR) har offentliggjort tirsdag, viser nemlig, at flere end to millioner mennesker nu er flygtet ud af landet. I gennemsnit flygter 5000 mænd, kvinder og børn til et af Syriens nabolande hver eneste dag, lyder vurderingen fra FN. Dertil kommer antallet af folk, der er drevet på flugt internt i Syrien, som nu ligger på 4,25 millioner mennesker. Sammenlagt betyder det, at snart en tredjedel af Syriens befolkning - der før borgerkrigen lå på omkring 20,8 millioner mennesker - nu er fordrevet fra deres hjem i det mellemøstlige land. /ritzau/",Hver fjerde asylansøger i juli kom fra Syrien,http://dr.dk/nyheder/indland/hver-fjerde-asylansoeger-i-juli-kom-fra-syrien,2013-09-03 13:06:00+00:00
2010-09-18T09:04:00+00:00,"Mindst 400 asylansøgere vil i den kommende tid blive parkeret i uvished på danske asylcentre. Sådan vurderer Dansk Flygtningehjælp situationen, efter at Den Europæiske Menneskerettighedsdomstol har stoppet Danmarks tvangsudsendelser af asylsøgere til Grækenland. - Vi er meget tilfredse med afgørelsen fra domstolen, men det medfører samtidig en timeout for de her asylansøgere, hvor de kan komme til at sidde fast i asylcentrene med uafklarede sager i temmelig lang tid, siger generalsekretær Andreas Kamm. Asylansøgere, der kommer til Danmark via Grækenland, bliver sendt tilbage, fordi deres sager ifølge Dublin-forordningen skal behandles i det første EU-land, de kommer til. Men Grækenlands asylsystem er reelt ude af drift, og det har fået menneskerettighedsdomstolen til at standse tvangsudsendelserne af asylansøgere til Grækenland efter en anmodning fra Dansk Flygtningehjælp. Det er dog endnu uafklaret, hvad der skal ske med asylansøgerne, og hvilket land der i givet fald skal tage stilling til, om de er berettiget til asyl eller ej. Generalsekretæren håber, at en verserende sag hos menneskerettighedsdomstolen kan skabe klarhed omkring spørgsmålet. - Den kan gå hen og få betydning for, hvordan de europæiske lande vil håndtere det her fremover. Håbet er, at den afgøres sidst på året, siger han. Størstedelen af asylansøgerne kommer fra Afghanistan, og Andreas Kamm vurderer, at der hver måned kommer mellem 100 og 150 flere asylansøgere til Danmark fra Grækenland, som også kommer til at vente på en afklaring af deres situation.",Asylansøgere kan risikere måneders uvished,http://dr.dk/nyheder/indland/asylansoegere-kan-risikere-maaneders-uvished,2010-09-18 09:04:00+00:00
2010-07-26T23:01:00+00:00,"Behandlingen af asylansøgere og illegale indvandrere i Grækenland er under al kritik, skriver Amnesty International i en ny rapport. Mange sidder flere måneder i detentionscentre med begrænset adgang til lægehjælp og juridisk rådgivning, og uledsagede flygtningebørn tilbageholdes sammen med voksne. Grækenland modtager titusindvis af asylansøgere hvert år. Rapporten dokumenterer, hvordan mange asylansøgere fængsles ved ankomsten til Grækenland og tilbageholdes under usle forhold ved grænsestationer eller i asylcentre. Afviste asylansøgere kan sidde i centrene i op til seks måneder forud for udsendelse. - Asylansøgere og illegale indvandrere er ikke kriminelle. Men de græske myndigheder behandler dem, som om de var, og tilsidesætter deres rettigheder under international lov, siger Nicola Duckworth, leder Amnesty Internationals Europaprogram. Amnesty har tidligere kritiseret Danmarks og andre EU-landes praksis med at sende asylansøgere tilbage til Grækenland under den såkaldte Dublin II-aftale, der slår fast, at det som hovedregel er det EU-land, hvor asylansøgeren først søger om asyl, der har ansvaret for at behandle ansøgningen. De græske myndigheder har planer at etablere en række såkaldte screeningcentre for asylansøgere. Amnesty opfordrer myndighederne til at sikre, at flygtninge og asylansøgere, der ankommer til disse centre, vil få adgang til gratis juridisk hjælp, tolkebistand og tilstrækkelig lægehjælp. Amnesty opfordrer også til, at man udforsker mulighederne for at oprette åbne eller halvåbne centre, således at illegale indvandrere og asylansøgere ikke skal behandles som kriminelle.",Amnesty: Asylansøgere behandles som kriminelle,http://dr.dk/nyheder/udland/amnesty-asylansoegere-behandles-som-kriminelle,2010-07-26 23:01:00+00:00
2013-07-24T02:38:00+00:00,"Redningsfolk ledte natten til onsdag dansk tid efter overlevende ud for den indonesiske ø Java, hvor en fiskerbåd med op til 170 formodede asylansøgere er gået ned i hård søgang. Ifølge myndighederne er det lykkedes for fiskere i området at redde over 100 personer i land. Det frygtes, at mindst 60 personer er omkommet, skriver flere australske medier. Indtil videre er et barn det eneste bekræftede dødsoffer i forliset. - Vi aner ikke, hvor mange, der var om bord, så vi fortsætter med at lede efter andre, der eventuelt er derude, siger lederen af eftersøgningen til nyhedsbureauet AFP. Båden havde kurs mod Australien. Personerne om bord menes at komme fra Iran og Sri Lanka. Båden sank ved 23-tiden lokal tid efter at have udsendt nødkald. Over 15.000 bådflygtninge er i år kommet ind i australsk territorium, og det har antændt en ophedet debat om landets flygtningepolitik her få uger før australierne skal til parlamentsvalg, skriver nyhedsbureauet Reuters. Oppositionen beskylder regeringspartiet Labor for ikke at gøre nok for at forhindre den illegale indvandring. Premierminister Kevin Rudd svarede fredag igen ved at annoncere nye skrappe foranstaltninger for at dæmme op for, hvad der er blevet beskrevet som en dramatisk stigning i antallet af både, der indleder den farefulde sejlads fra Indonesien. Fremover vil bådflygtninge, der pågribes i Australiens farvande, blive transporteret til Papua Ny Guinea nord for Australien, meddelte Rudd. Her vil flygtningenes ansøgninger om asyl blive behandlet, og de risikerer ifølge de nye regler at blive tildelt opholdstilladelse i Papua Ny Guinea, der er blandt de mest lovløse og fattige lande i verden med mange mord, voldtægter og udbredt korruption. /ritzau/",Båd fyldt med asylansøgere er gået til bunds ved Java,http://dr.dk/nyheder/udland/baad-fyldt-med-asylansoegere-er-gaaet-til-bunds-ved-java,2013-07-24 02:38:00+00:00
2011-11-17T05:15:00+00:00,"Svensk politi har begået noget af en brøler: Sidste år skulle politiet eskortere en afvist asylansøger til IraN, men i stedet blev han sat af flyet i IraK. Den 53-årige kurder, som svenske medier kalder Amin, har da også engang været irakisk statsborger. Men i begyndelsen af 1980'erne blev han sendt til Iran sammen med mange andre kurdere, fordi Saddam Hussein mente de i virkeligheden var iranske nationalister. Det skriver det svenske magasin Ajour. Amin fik iransk statsborgerskab, men ligesom andre kurdere blev han behandlet dårligt i Iran, og derfor rejste han i 2002 til Sverige. Her søgte han flere gange om opholdstilladelse, men i 2009 kom det endelige afslag. I løbet af asylbehandlingen fastslog de svenske myndigheder flere gange, at Amin er IRANSK statsborger - og i hans udsendelsespapirer står der udtrykkeligt, at han skal sendes til Iran. Men et eller andet gik galt - og Amin endte på et fly til Bagdad i Irak. Det svenske politi har erkendt fejlen, men forsvarer sig med, at Amin ikke modsatte sig at blive afleveret til myndighederne i Irak - og så er det i øvrigt altid svært hitte rede i kurderes nationalitet, lydet det fra politiet. Men den slags skal politifolk slet ikke bekymre sig om, siger Mikael Ribbenvik, som er retschef i Migrationsværket - det svenske svar på Udlændingeservice: - De skal bare følge det, der står i papirene, og står der Iran, så er det Iran, siger Mikeal Ribbenvik til svensk TV4. I Irak har den afviste asylansøger været i politiets varetægt i 13 måneder. Og han risikerer 15 års fængsel, fordi han ved ankomsten forsøgte at bilde myndighederne ind, at han var iraker.",Sendte afvist asylansøger til det forkerte land,http://dr.dk/nyheder/udland/sendte-afvist-asylansoeger-til-det-forkerte-land,2011-11-17 05:15:00+00:00
2012-12-08T12:32:17+00:00,"En mand, som fredag blev anholdt i Center Sandholm i Nordsjælland med 31 små salgskugler med kokain, blev lørdag i Retten i Helsingør varetægtsfængslet i fire uger. Manden - en 20-årig afvist asylansøger fra Algeriet - er sigtet for at have i alt 5,1 gram kokain. Desuden havde han seks mobiltelefoner og en pc, som han ifølge politiet ikke har skaffet sig på lovlig vis. Endelig faldt politiet en hel del nyt tøj hos manden, oplyser vagtchef Palle Jørgensen, Nordsjællands Politi. Trods klager fra de almindelige asylansøgere i Center Sandholm har det indtil videre været småt med politiets fangst af narkohandlere i asylcentret. Forleden rykkede politiet ud i en stor aktion med deltagelse af 70 betjente uden at finde sælgere af narko. Men fredag lykkedes det politiet ved en ransagning af to bygninger i løbet af dagen at få anholdt en enkelt narkohandler, nemlig den 20-årige. Desuden anholdt politiet en 47-årig polak, der var efterlyst af udlændingemyndighederne. Betjentene fandt også 25 gram amfetamin, som ingen endnu er blevet sigtet for. Aktionerne kommer, efter at TV 2 Nyhederne i flere dage har fortalt om salg af narko i asylcentret. Optagelser med skjult kamera dokumenterer handlen. Desuden har tv-stationen kunnet fortælle, at en hel del narkosælgere fra Vesterbro opholder sig i asylcentret. De kriminelle skaber utryghed for de almindelige asylansøgere. Center Sandholm drives af Røde Kors, og sagen har ført til kritik af organisationen. /ritzau/",Asylansøger med kokain i Sandholm: Fængslet i fire uger,http://dr.dk/nyheder/indland/asylansoeger-med-kokain-i-sandholm-faengslet-i-fire-uger,2012-12-08 12:32:17+00:00
2010-09-03T08:05:00+00:00,"En mand er her til morgen blevet stukket ned i Brøndby Strand og behandles på Rigshospitalet. Ved ottetiden trådte han ind i en bagerforretning og fortalte, at han var blevet stukket i maven. Men da politiets patruljevogn nåede frem, var manden væk, skriver eb.dk. Et vidne og blodspor førte betjentene hen til en opgang, hvor den blødende mand lå. Midt på formiddagen har politiet ikke flere oplysninger om sagen. Muligvis er knivstikkeriet sket i stisystemet ved Brøndby Strand Centrum. Den sårede mand er registreret som asylansøger i Sverige, oplyser Københavns Vestegns Politi, som dog endnu ikke har fået talt med ham i detaljer.",Asylansøger stukket ned i Brøndby,http://dr.dk/nyheder/indland/asylansoeger-stukket-ned-i-broendby,2010-09-03 08:05:00+00:00
2010-04-09T06:59:00+00:00,"Asylansøgere fra Sri Lanka og Afghanistan kan ikke længere automatisk få asyl i Australien. Den australske regering har indført et stop for accept af asylansøgere fra de to lande som et led i bekæmpelsen af en stigende strøm af bådflygtningen til det australske kontinent. - Beslutningen er taget i lyset af, at de forbedrede tilstande i Sri Lanka og Afghanistan, siger den australske immigrationsminister, Chris Evans. - De ændringer, vi har offentliggjort, sender et klart signal til menneskesmuglere om, at dem, de smugler, ikke automatisk er garanteret et visum. Australien kæmper med et øget antal illegale immigranter. I løbet af de seneste tre måneder er 1808 bådflygtninge ankommet til Australien, og man frygter, at 2010 vil sætte en ny rekord for antallet af asylansøgere. I 2001 ankom omkring 5.000 bådflygtninge til landet. Ifølge immigrationsminister Chris Evans vil regeringen tage stilling til acceptforbuddet for srilankanere om tre måneder, mens der går et halvt år i afghanernes tilfælde.",Australien indfører stop for asylansøgere,http://dr.dk/nyheder/udland/australien-indfoerer-stop-asylansoegere,2010-04-09 06:59:00+00:00
2011-10-23T07:58:00+00:00,"Afviste asylansøgere, der ellers skulle sendes hjem, kan formentlig se frem til opholdstilladelse. Lige nu sidder der omkring 500 flygtninge rundt om på landets asylcentre, der har fået afslag på at blive i Danmark. Men Enhedslisten mener, at der bør være en tidsgrænse for, hvor lang tid man kan sidde på asylcentrene uden at kunne komme hverken ud af Danmark eller komme ud af asylcentrene. Derfor vil partiet give afviste asylansøgere en midlertidig opholdstilladelse. De radikale er åben for forslaget. Hvad mener du?",DIN MENING: Skal afviste asylansøgere have opholdstilladelse?,http://dr.dk/nyheder/din-mening-skal-afviste-asylansoegere-have-opholdstilladelse,2011-10-23 07:58:00+00:00
2013-02-28T06:03:00+00:00,"En del af de omkring 1600 afviste asylsøgere i Danmark, der nægter at rejse tilbage til deres hjemlande, skal fremover bo i et særligt udrejsecenter. Men Dansk Røde Kors, der driver hovedparten af asylcentrene i Danmark, er ikke begejstret for planerne. Centret risikerer at samle for meget modløshed på ét sted, lyder kritikken ifølge Kristeligt Dagblad.- Som udgangspunkt synes vi ikke, det er nogen god idé med et udrejsecenter, siger Anne la Cour Vågen, asylchef i Dansk Røde Kors, til avisen. - Der er ikke noget, der tyder på, at særlige centre eller fratagelse af lommepenge motiverer afviste asylansøgere til at rejse hjem. Vores holdning er, at hvis vi skal have mennesker til at rejse hjem frivilligt, skal de have overskud. - Derfor mener vi, at man skal bygge mennesker op, fordi det er mennesker med overskud, som rejser hjem, tilføjer Anne la Cour Vågen, asylchef i Dansk Røde Kors. På det nye udrejsecenter vil man ikke få samme dansk-undervisning og heller ikke de samme tilbud om kurser som andre asylsøgere. I stedet skal opholdet motivere til at rejse hjem. Det sker som led i den særlige asylaftale, der er indgået mellem regeringen, Enhedslisten og Liberal Alliance, og som er blevet førstebehandlet i Folketinget. - Vi vil gerne sende et klart signal til de her mennesker om, at de ikke skal være i Danmark, men at de skal tage tilbage til deres hjemland, tilføjer hun, siger formanden for Folketingets Integrationsudvalg, Trine Bramsen (S). Konservative og Venstre er umiddelbart positive over for planerne. - Vi har ikke noget imod, at man sektionerer asylansøgere i de forskellige centre. Men det skal ikke koste ekstra. I forvejen bruger vi alt for mange penge på asylsystemet, siger det konservative medlem af folketingets integrationsudvalg, Tom Behnke. Venstres integrationsordfører, Inger Støjberg, fremhæver, at det er vigtigt at få de afviste asylsøgere hurtigere ud af landet. - Men regeringen har sat sig i en suppedas og gjort forholdene for flygtninge bedre ved blandt andet at afskaffe starthjælpen, og det har betydet, at flere er kommet til landet, mener Inger Støjberg. Den reelle etablering af udsendelsescentret vil gå i gang, når loven er vedtaget i løbet af foråret. Der bliver formentlig tale om et center, der skal rumme et par hundrede mennesker. Sidste år kom 6100 asylsøgere til Danmark mod 3800 i 2011, og udgifterne til asylsystemet var i 2012 på 1,2 milliarder kroner, hvilket er den hidtidige rekord. En af de poster, der tynger budgettet, er de godt 1600 afviste asylsøgere i centrene, som ikke vil sendes hjem. /ritzau/",Røde Kors kritiserer nyt center for afviste asylansøgere,http://dr.dk/nyheder/politik/roede-kors-kritiserer-nyt-center-afviste-asylansoegere,2013-02-28 06:03:00+00:00
2012-09-11T15:22:00+00:00,"Justitsministeriet forventer, at Danmark i løbet af 2012 modtager omkring 6000 asylansøgere, og det er en voldsom stigning. 2000 flere end i 2011. Det skyldes alvorlige uroligheder i Somalia og Syrien, siger justitsministeren. Men regeringen bør have en plan for, hvordan man undgår, at udgifterne til asylansøgere fortsat øges. Det mener Dansk Folkeparti, som derfor har indkaldt justitsminister Morten Bødskov (S) til et samråd i dag. Dansk Folkepartis integrationsordfører Martin Henriksen kan ikke forstå, at regeringen ikke tager nye tiltag for at få de omkring 1400 afviste asylansøgere, der lige nu er i udsendelsesposition i Danmark, til at tage hjem. - Vi har brug for, at ministeren kommer med noget nyt. Jeg synes, det er ærgerligt, at miniteren siger, der er en bred vifte af muligheder. Uden at gøre noget ved det, siger Martin Henriksen under samrådet. Justitsminister Morten Bødskov mener, at Martin Henriksen glemmer, at der også var problem med afviste asylansøgere, da VK-regeringen sad ved magten med Dansk Folkeparti som støtteparti. - I forhold til udsendelsespositionen så vil jeg bare lige sige, at der i 2006 var 1160 asylansøgere i udsendelsesposition. Man skal lige huske på, at selv under sit eget regime har man været i tilstande, der var tæt på. Det synes jeg, man skal være opmærksom på, siger Morten Bødskov. Ministeren startede samrådet med at sige, at også Danmark må regne med flere asylansøgere, når der er krige rundt om i verden. Når Danmark regner med at modtage 6000 asylansøgere i år, så skal man huske på, at Norge og Sverige regner med at modtage henholdsvis 10.000 og 40.000 asylansøgere alene i år. - Der er temmelig voldsomme konfliktet omkring os. Det påvirker selvfølgelig vores asylansøg, når der er konflikter og krige, som vi ser i Syrien lige nu, siger Morten Bødskov. Ministeren siger dog samtidig, at det er et mål for regeringen at mindske antallet af asylansøgere i udsendelsesposition: - Der er ingen tvivl om, at der er et problem. Der sidder for mange i udsendelsesposition. Vi gør, alt hvad der er muligt for at anvende de redskaber, der er. Der er tale om en ekstraordinær situation. Henover sommeren har især Venstre argumenteret for, at S-SF-R-regeringens mere lempeilge udlændingepolitik tiltrækker uhensigtsmæssigt mange asylansøgere. Venstres integrationsordfører Inger Støjberg henviser til, at flere eksperter og fagfolk mener, at eksempelvis nye familiesammenføringsregler øger presset på de danske grænser, fordi det rygtes, at Danmark er på vej mod mere lempelige udlændingeregler. - Eksperterne siger, at alene det at man bebuder ændringer i udlændingepolitikken betyder større tilstrømning til Danmark. Jeg vil bare spørge, om ministeren så mener, at eksperter tager fejl, siger Inger Støjberg. Flere gange under samrådet bad Inger Støjberg ministeren svare på, om eksperterne tager helt fejl. - Det, vi gør på familiesammenføringsområdet, er, at vi afskaffer pointsystemet. Vi fører det tilbage til niveauet i 2010. Jeg synes bare, vi skal have det med i baghovedet. Venstre valgte at tilslutte sig de ændringer, vi lvede på børenfamiliesammenføringsområdet. - Tager eksperterne fuldstændigt fejl?, spørger Inger Støjberg. - Jeg mener ikke, der er nogle sammemhæng mellem de ændringer, vi sert i asylansøgertallet og ændringerne i familiesammenføringsregle.Jeg tilkriver altså ændringen, at der er tale om en uhyre borgerkrig i Syrien. I forhold til Somalia så er det en konsekvens af en dom fra den europæiske menneskerettighedsdomtstol, at der skal gives asyl til de fleste ansøgere fra Somalial, siger Morten Bødskov. I 2011 kom der 3.936 asylansøgere til Danmark. 1.august i år var der kommet 3.108 asylansøgere til Danmark i år. Listen over asylansøgere toppes i år af somaliere, som der er kommet 548 af mod 109 ansøgere i hele 2011. 484 syrere har indtil videre søgt om asyl mod 463 hele sidste år.",Justitsminister beder om perspektiv: Sverige modtager 40.000 asylansøgere,http://dr.dk/nyheder/politik/justitsminister-beder-om-perspektiv-sverige-modtager-40000-asylansoegere,2012-09-11 15:22:00+00:00
2010-02-05T09:14:00+00:00,"Myndighederne i Norge har bestilt fly til flere tvangsudsendelser af afviste asylansøgere. 5.000 skal hjemsendes i år, næsten 1.700 flere end i 2009. Norges justitsminister, Knut Storberget, har allerede bestilt det første fly til afviste asylansøgere, der skal sendes ud af Norge. Ministeren satser på, at antallet af hjemsendte asylansøgere i år skal sætte rekord. I 2009 blev 3.340 asylansøgere uden lovligt ophold i Norge sendt ud af landet med tvang. Flere gange skete det via fly, der blev hyret af Norge alene, i samarbejde med Sverige eller med EU. En af de seneste tvangsudsendelser skete i december, da 30 irakiske mænd blev fulgt op i et fly og sendt til Irak. 60 norske politifolk ledsagede dem. Justitsminister Storberget siger til norsk radio, at mange flere skal sendes ud af Norge på denne måde i år. Målet er at tvangsudsende 5.000, altså næsten 1.700 flere end i fjor, og det næste fly er bestilt. - Jeg kan ikke røbe nøjagtigt, hvornår eller hvorfra flyene afgår. Men et er sikkert der kommer til at afgå langt flere fly i år i forhold til sidste år, siger han. Antallet af personer, der søger asyl i Norge, er på vej ned. I januar 2009 søgte 1.300 asyl, i januar i år var det 800. Nedgangen begyndte ifølge avisen Verdens Gang i august sidste år. Da var antallet af asylansøgere steget til 1.800 om måneden, men i det seneste halve år er antallet faldet jævnt. Justitsministeren mener, at faldet hænger sammen med, at der sker flere tvangsudsendelser end tidligere. Det virker afskrækkende, mener han. - Jeg tror, at det er en vigtig grund. Mennesker, der drager på flugt, og som ikke har grundlag for at opholde sig i Norge, ser, at det ikke nytter, siger han.",Norge tvangshjemsender 5.000 afviste asylansøgere,http://dr.dk/nyheder/udland/norge-tvangshjemsender-5000-afviste-asylansoegere,2010-02-05 09:14:00+00:00
2012-07-25T06:42:00+00:00,"I Odense Kommune var man lige ved at få kaffen galt i halsen, da man tidligere på ugen fik at vide, at 200 asylansøgere flytter ind i bydelen Vollsmose. For her plejer kommunen ikke at henvise udsatte borgere til. Men indkvarteringen i Vollsmose er den bedste løsning, slår Udlændingestyerlsen fast. - Det er en usædvanlig, ren midlertidig løsning at indkvartere i Vollsmose, siger centerdirektør Anni Fode. Udlændingestyrelsen er nemlig under et massivt pres for at finde steder at indkvartere, og Vollsmose er den bedste løsning, understreger Anni Fode. - Alternativet til den midlertidige indkvarteringsløsning i Vollsmose ville have været beboelse for børnefamilier under ringe vilkår og for en meget begrænset periode, der ville betyde nye flytninger for asylansøgerneasylansøgere, siger Anni Fode. Udlændingestyrelsen har taget imod et tilbud fra Dan Mark Ejendomme om at leje 60 indflytningsklare lejlighed i Vollsmose, så de 200 asylansøgere - primært børnefamilier - kan flytte ind. De første asylansøgere flytter ind på torsdag og skal foreløbigt blive indtil 2013. I juni fremlagde S-SF-R-regeringen et udspil til en asylaftale, der blandt andet skal arbejde for at få flere asylansøgere ud fra centrene. Regeringen forventes at begynde de reelle forhandlinger om en asylaftale efter Folketingets sommerferie.",Styrelse: Asylansøgere i Vollsmose er den bedste løsning,http://dr.dk/nyheder/politik/styrelse-asylansoegere-i-vollsmose-er-den-bedste-loesning,2012-07-25 06:42:00+00:00
2011-01-23T21:28:00+00:00,"Omkring 340 asylansøgere, som stod for at blive sendt retur til Grækenland, får deres sag behandlet i Danmark. Det har integrationsminister Birthe Rønn Hornbech (V) besluttet. Det sker efter, at en dom ved Den Europæiske Menneskerettighedsdomstol fredag fastslog, at en afghansk asylansøger skal have sin sag behandlet i Belgien og ikke i Grækenland. - Jeg har besluttet at bede Udlændingeservice om at indlede asylsagsbehandling af de sager, der har afventet tilbagesendelse til Grækenland som første asylland. Jeg understreger, at disse sager behandles som alle andre sager, og at en asylsagsbehandling ikke er en garanti for at få asyl i Danmark, siger ministeren i en pressemeddelelse. Sagsbehandlingen i Grækenland har ligget i kaos. Derfor har omkring 340 asylansøgere, der stod for at blive sendt fra Danmark til Grækenland fået sat deres sager i bero. Dermed er princippet om, at en asylansøger skal have sin sag behandlet i det første EU-land, han ankommer til, sat ud af kraft i forhold til Grækenland.",Asylansøgere får sag behandlet i Danmark,http://dr.dk/nyheder/indland/asylansoegere-faar-sag-behandlet-i-danmark,2011-01-23 21:28:00+00:00
2011-07-09T18:27:00+00:00,"Danske restauranter henter billig, ulovlig arbejdskraft i Sverige. Via vikarbureauer ansættes udlændinge, der har søgt asyl på den anden side af Øresund, som opvaskere, serverings- eller rengøringspersonale. Det skriver nyhedsbureuet Newspaq. Fidusen er kommet for en dag ved en razzia i restaurationsbranchen i Roskilde gennemført af Pensionsstyrelsen. - Arbejdsgiverne ved godt, at de får nogle meget voldsomme bøder, hvis de hyrer udlændinge i Danmark uden arbejds- og opholdstilladelse. Derfor går man via et vikarbureau i Malmø, siger Susanne Bærentzen, der er kontorchef i Pensionsstyrelsen til Newspaq. Under razzia fik styrelsen kontakt med kinesiske og tyrkiske asylansøgere fra Sverige. Horesta, som er hotel- og restaurationsbranchens forening, har kendskab til, at der ansættes folk fra både danske og svenske vikarbureauer. Foreningen understreger, at det ikke fritager en restauration for ansvar, at folk uden opholds- og arbejdstilladelse ansættes gennem vikarbureauer. - Det er den enkelte virksomhed, der i sidste ende har ansvaret for at undersøge, om alt er i orden, og at de ansatte har opholds- og arbejdstilladelse. Det understreger vigtigheden af at vide, hvem man har som underleverandør, siger formand for Horesta, Jens Zimmer Christensen.",Asylansøgere i Sverige arbejder ulovligt i Danmark,http://dr.dk/nyheder/indland/asylansoegere-i-sverige-arbejder-ulovligt-i-danmark,2011-07-09 18:27:00+00:00
2010-10-22T19:43:00+00:00,"Op mod halvdelen af asylansøgerne, der kommer til Kastrup, forsvinder på vej til Center Sandholm, vurderer politiet. Justitsministeren drages ind i sagen. Det fortæller TV2/Lorry. Asylansøgere, der kommer til Københavns Lufthavn, bliver lukket direkte videre ind i Danmark uden politiet aner, hvem de er. For tre måneder siden tog politiet fingeraftryk, afhørte asylansøgerne og transporterede dem i busser til Center Sandholm. Den manglende kontrol betyder ifølge, at op mod halvdelen af asylansøgerne aldrig dukker op i Sandholm. - Der er et slip imellem, vi slipper dem her i Københavns Lufthavn til de præsenterer sig selv oppe i Center Sandholm. I det tidsrum er der ingen, der har styr på noget, siger fællestillidsmand i Københavns Politi, Lufthavnen, Carsten Holk. Præcis hvor mange, der ikke tager til Sandholm, er der ingen officielle tal på, men Carsten Holk skønner at op mod halvdelen aldrig kommer frem. - Jeg har et kvalificeret skøn på, at det er mellem en tredjedel og halvdelen, vi ikke ser noget til i Sandholm. Om de lever illegalt i Danmark eller rejser videre, det tror jeg ikke, der er nogen der ved, siger han. Justitsminister Lars Barfoed, K, henviser til Rigspolitiet, der bekræfter, at asylansøgerne får en togbillet til Center Sandholm. - Det politiets opgave at hjælpe asylansøgeren med at blive registreret, så asylsagen kan blive behandlet. Registreringen foregår i Center Sandholm, og politikredsene er instruerede om at hjælpe asylansøgerne til Sandholm for den videre sagsbehandling, det kan for eksempel ske med en billet og en rejsevejledning, hedder det hos Rigspolitiet - Vi kan ikke være sikre på, at vi ikke sender en terrorist ind i landet. Sker der efterfølgende noget, må vi jo bare sige, at vi ikke kunne vide det, siger Carsten Holk. Formand for Folketingets retsudvalg, Peter Skaarup DF, vil nu tage sagen op med Justitsministeren. Også retspolitisk ordfører for Socialdemokraterne Karen Hækkerup vil tage sagen op med justitsminister Lars Barfoed.",Politiet har ikke styr på asylansøgere,http://dr.dk/nyheder/indland/politiet-har-ikke-styr-paa-asylansoegere,2010-10-22 19:43:00+00:00
2011-01-27T19:00:00+00:00,"De kan ikke sproget, men udtrykke sig gennem et kamera, det kan de. Sådan lyder vurderingen fra fotograf Niels Fabæk og kunstner Bruno Kjær, der har set udstillingen ROUTEless, hvor 30 unge asylansøgere skildrer deres møde med Danmark via fotos. - Grundlæggende er det en stor oplevelse, og man bliver ved med at kredse omkring billederne. Ikke fordi det er stor fotokunst, men man begynder at føle med de unge mennesker, når man ser udstillingen, fortæller Bruno Kjær til DR Kultur. Billederne giver et indtryk af, hvordan det er at være ung teenager på flugt fra sit hjemland. 30 unge asylansøgere i alderen 14-17 år har fotograferet deres møde med Danmark, og billederne kan nu ses på fotoudstillingen ROUTEless. Det er DFUNK, et unge-netværk under Dansk Flygtningehjælp, der står bag projektet og har sørget for både digitalkameraer og forudgående fotoworkshops til de unge asylansøgere. Og det er der kommet en barsk men meget interessant udstilling ud af, mener Niels Fabæk. - Man kan læse nogen af de historier, der hænger på planche væggene, hvor de unges historier er fortalt. Og det er barske fortællinger, fortæller fotograf Niels Fabæk. Mange af billederne rummer en dobbelthed. Som for eksempel det billede af en dreng, der sidder på et jernbanespor. Måske håber han, at sporerne kan føre ham ad nye bedre veje. Måske venter han på, at toget kommer og gør det af med ham, fortæller Niels Fabæk - Kendetegnet for hele udstillingen er, at man ikke ser de unge menneskers ansigter. Identiteten er skjult og det er sikkert bevidst. Mange af dem har været ude for nogle forfærdelige ting i hjemlandet og andre lande. Og den håbløshed afspejles i mange af billederne. Men der er også håb, fortæller fotograf Niels Fabæk. De 30 unge uledsagede asylansøgere har alle boet på modtagecentret Sjælsmark i Hørsholm. De er et eksempel på det stigende antal af unge asylansøgere, der kommer til Danmark uden deres forældre eller andre, der kan tage sig af dem. I 2007 kom knap 100 unge uledsagede asylansøgere til Danmark. I 2009 var tallet mere end fem-doblet. - Når man læser historierne er det barskt. Men når man så kobler billederne til, så er det en stor oplevelse. Man får noget med hjem og lærer noget om verdenen og om mennesker, siger Niels Fabæk, og Bruno Kjær tilføjer: - De unge kigger på det danske og på deres egen situation, og man kan se meget håb. De vil gerne videre, og de vil gerne en hel masse. ROUTEless kan ses på Nordkraft i Aalborg frem til den 30. januar, hvorefter udstillingen flytter videre til Odense og Aarhus.",Unge asylansøgere tager billeder af håb,http://dr.dk/nyheder/kultur/unge-asylansoegere-tager-billeder-af-haab,2011-01-27 19:00:00+00:00
2011-02-10T08:06:00+00:00,"Edin er bosnisk flygtning og dybt traumatiseret efter at have været udsat for grov tortur i fængsler i sit hjemland. Han lider blandt andet af klaustrofobi - altså frygt for lukkede rum. Han har siddet låst inde i et fængsel i Danmark, på trods af, at han aldrig har gjort noget kriminelt. - Jeg blev behandlet som de værste kriminelle, siger Edin. I måneder og halve år sidder afviste asyl-ansøgere spærret inde på det lukkede fængsel Ellebæk ved Sandholm. Selvom de ikke er kriminelle. De ved ikke, hvor længe de skal sidde i fængsel, for deres dom bliver forlænget med fire uger af gangen. Det er også sket for Edin. Myndighederne placerede ham og andre afviste asylansøgere i Ellebæk, af frygt for, at de skal gå under jorden. Edin er diagnosticeret med post-traumatisk stress-syndrom og lider blandt andet af hukommelsestab, stress og udpræget klaustrofobi, altså frygt for lukkede rum. Han har flere gange været indlagt på psykiatrisk hospital i Danmark på grund af sin psykiske lidelse. Alligevel blev Edin sat i fængsel i Ellebæk i et halvt år, imens de danske myndigheder undersøgte hans sag. Det skete for at sikre, at han ikke gik under jorden. Edin endte med at få humanitær opholdstilladelse, fordi han er så alvorligt psykisk skadet. I dag har han et job, men tiden i fængsel i Bosnien et af hans værste minder og det sidder stadig i kroppen. - Så er jeg bange for, hvad der sker, når døren åbner. Bliver jeg nu mishandlet, bliver mine fingre skåret op, bliver mine ører skåret op? Bliver jeg banket ihjel eller bliver jeg bare slået ihjel? Der kommer de tanker i hvert fald, for jeg har oplevet det på min krop i Bosnien, siger Edin til DR's P1. Ifølge Menneskeretskonventionen har Danmark en pligt til at sikre, at særligt sårbare mennesker ikke bliver sat i fængsel. Der er meget mere om de afviste asylansøgere og fængslingerne i P1 Dokumentar i eftermiddag kl. 14.",Asylansøger: Bliver jeg nu banket ihjel?,http://dr.dk/nyheder/indland/asylansoeger-bliver-jeg-nu-banket-ihjel,2011-02-10 08:06:00+00:00
2010-08-11T10:38:00+00:00,"Vikarbureauet Asylbureau ApS skal nu i retten tiltalt for forsøg på overtrædelse af udlændingeloven. Bureauet er anklaget for at ville skaffe 282 irakiske asylansøgere arbejde, selvom de ikke havde arbejdstilladelse. Bureauet blev oprettet i forbindelse med, at et stort antal udviste irakere søgte tilflugt i Brorsons Kirke i København. Nu har Københavns Politi rejst tiltale og sendt sagen i byretten. Ud over bøde kræver politiet, at 308.000 kroner konfiskeres og lægges over i statskassen. - Vi betragter sagen som noget nær en parodi og finder anklagen og hele sagen temmelig absurd, siger Jakob Tamsmark, der er talsmand for Asylbureau. - Vi mener, at man i bund og grund har rejst en sag på baggrund af en politisk agenda, der handler om at spænde ben for det asylpolitiske arbejde i Danmark, siger han. Talsmanden undrer sig over, at tiltalen handler om 282 personer. - Jeg ved ikke, hvor anklagemyndigheden har det tal fra. Man må formode, at de bruger tallet, der i sin tid af myndighederne blev oplyst i sagen om tvangsudviste irakere. Men det vil i så fald betyde, at vi har forsøgt at skaffe arbejde til både børn, pensionister og syge mennesker, siger Jakob Tamsmark. De fleste af de 308.000 kroner er et lån fra Borgerinitiativet Kirkeasyl, imens omkring 50.000 kroner stammer fra private donationer, siger han. Det var onsdag middag ikke muligt at få en kommentar fra anklageren i sagen, Elisabeth Boserup.",Tiltales for at ville skaffe asylansøgere arbejde,http://dr.dk/nyheder/indland/tiltales-ville-skaffe-asylansoegere-arbejde,2010-08-11 10:38:00+00:00
2010-06-18T12:23:00+00:00,"Har britiske betjente tævet irakiske asylansøgere? Det vil FN nu undersøge. Sagen drejer sig om 14 afviste irakiske asylansøgere, der hævder, at de blev tævet af ansatte i det britiske grænse-agentur i lufthavnen i London, lige inden de blev deporteret til Baghdad. FN's Flygtningehøjkommissariat mødtes efterfølgende med seks ud af de 14, og i følge højkommissariatets talsmand, Andrej Mahecic, havde alle friske mærker som kunne tydede på, at de var blevet mishandlet. Derfor har FN nu besluttet sig for at gå videre med sagen.",Britisk politi beskyldes for vold mod asylansøgere,http://dr.dk/nyheder/udland/britisk-politi-beskyldes-vold-mod-asylansoegere,2010-06-18 12:23:00+00:00
2011-01-23T18:15:00+00:00,"Beskæftigelsesminister Inger Støjberg vil samle skatteministeren og Integrationsministeren for at se på, hvordan man kan standse asylansøgernes ulovlige arbejde. - Jeg er dybt forundret over, at asylansøgere på denne her måde misbruger det danske system. Jeg er mildt sagt noget rystet over, at det foregår, siger Inger Støjberg. Og det er meget muligt at det er grovfilen, der skal hives frem. Beskæftigelsesministeren lægger i alle tilfælde ikke skjul på, at hun ikke vil finde sig i at asylansøgere forbryder sig mod de danske regler. - Det her er groft socialt bedrageri. Man skal ikke slippe afsted med det. Jeg er parat til at kigge på hvor langt vi kan gå på det her område, for vi skal ikke være til grin for vores egne penge, siger Inger Støjberg",Støjberg vil slå ned på asylansøgere der arbejder,http://dr.dk/nyheder/politik/stoejberg-vil-slaa-ned-paa-asylansoegere-der-arbejder,2011-01-23 18:15:00+00:00
2013-10-09T12:12:00+00:00,"Over to millioner flygtninge, hvoraf flere hundredetusinde er børn. Dødsulykker i Middelhavet - og et voldsomt stigende pres på Syriens nabolande. Argumenterne for at holde en fælles, humanitær konference om situationen for de syriske asylansøgere er mange - faktisk så mange, at alle tre EU-institutioner har meldt sig parat. Det står klart onsdag, efter at EU-Parlamentet har vedtaget en resolution, der kalder på en humanitær konference. Konferencen skal tage stilling til, hvordan EUs organer i samlet flok bedst kan hjælpe både flygtningene og Syriens nabolande som Jordan, Libanon og Egypten, der i øjeblikket oplever massivt pres på grund af den kraftige strøm af flygtninge. Samtidig har især Sverige appelleret til, at EU tager affære, da landet hinsidan har besluttet at give asyl til alle syriske ansøgere. Sverige er dermed det land, der har modtaget suverænt flest flygtninge i EU. Op til afstemningen afholdt parlamentet i Strasbourg en debat om situationen, hvor både EU-Kommissionen og det litauiske formandskab for medlemslandene var til stede. Fra kommissionen var det Michael Barnier, der er kommissær for det indre marked, der var til stede. - Vi stiller spørgsmålet om flygtninge og snakker om behovet for en konference. Og jeg siger - på vegne af EU-Kommissionen og mig selv - klart ja. En konference er ikke bare brugbar, men nødvendig for at håndtere en række spørgsmål, siger han. Fra det litauiske formandskab bød viceudenrigsminister Vytautas Leškevičius, kommissionens standpunkt velkomment og påpegede, at der skal arbejdes endnu hårdere.- Formandskabet er rede til at samarbejde tæt med kommissionen om situationen. Men en konference er ikke nok. Fra EU skal vi støtte og styrke FNs centrale rolle i koordineringen af den humanitære indsats, siger Leškevičius. Det lægger ikke fast, hvornår konferencen kommer til at finde sted - eller hvem, der formelt skal arrangere konferencen. Det ventes dog at blive EU-Kommissionen, der tager initiativet. ritzau/",EU vil sikre bedre hjælp til syriske flygtninge,http://dr.dk/nyheder/politik/eu-vil-sikre-bedre-hjaelp-til-syriske-flygtninge,2013-10-09 12:12:00+00:00
2013-09-19T08:38:00+00:00,"Situationen i Syrien er nu så alvorlig, at Flygtningenævnet har besluttet at lempe på kravene for asyl. Det betyder, at flygtninge fra de hårdest ramte områder i Syrien ikke behøver at være personligt forfulgt for at kunne få asyl i Danmark. Beslutningen bliver mødt med kritik og utilfredshed hos Dansk Folkepart. Udlændingeordfører, Martin Henriksen siger, at flygtningestrømmen til Danmark i forvejen er rekordstor. Han frygter, at de ændrede krav betyder, at der vil komme mange flere syriske flygtninge til Danmark. Hvad er problemet med de ændrede krav? - Problemet er jo, at nu sender vi det signal, at hvis du kommer fra et bestemt område fra Syrien, og så kommer til Danmark, så er det lig med en opholdstilladelse. - Vi har ikke brug for, at der kommer flere asylansøgere ind i en tid, hvor tilstrømningen i forvejen er rekordstor. I Syriens nabolande er der millioner af flygtninge. 1.5 millioner i Libanon, 500.000 i Tyrkiet, 500.000 i Jordan, og 200.000 syriske flygtninge i Irak, mens Egypten har cirka 100.000 i Egypten. Hvorfor er det ikke i orden, at Danmark tager sin del på omkring 1500 syriske flygtninge i år? -Danmark kan jo ikke redde hele verden. Hvis man kigger på det samlede antal asylansøgere, så er det altså rigtig rigtig voldsomt. - Vi bliver nødt til at kigge på, hvordan vi kan blive bedre til at hjælpe i nærområder, i stedet for at vi tager imod flere og flere asylansøgere i Danmark. Det skaber splittelse og frustrationer og spændinger i det danske samfund, og det har vi altså ikke brug for. Hvad er det for en hjælp, Danmark skal give i nærområder ? - Man kunne forestille sig, at der kunne oprettes modtagercentrene til de syriske flygtninge i nabolandene. - Her kan Danmark stå for at drive et eller flere centre i samarbejde med andre lande, for eksempel vores nabolande. Men FN kunne også stå for driften af sådanne modtagercentre. - Når der er tale om en humanitær katastrofe, hvorfor skal Danmark så ikke bidrage med at tage flere syriske flygtninge? - Det er helt i orden, at vi har et særligt beredskab, men det skal gå på at hjælpe i nærområdet. Man skal huske på, at dem, der kommer hertil og til Europa, det er dem, der har flest ressourcer, det er dem, der har råd til at betale en menneskesmugler for at komme herop. - Dem der ikke har råd til det, de sidder stadig en flygtningelejr i nærområdet, og derfor vi siger, at vi ikke skal hjælpe så mange i Danmark. Martin Henriksen har nu kaldt justitsminister Morten Bødskov i samråd for at få ham til af ændre Flygtningenævnets beslutning om de lempede krav for asylansøgere fra Syrien.",DF frygter strøm af syriske flygtninge,http://dr.dk/nyheder/politik/df-frygter-stroem-af-syriske-flygtninge,2013-09-19 08:38:00+00:00
2013-08-16T18:00:00+00:00,"Et nyt udrejsecenter for afviste asylansøgere skal få flere afviste til at forlade Danmark, både frivilligt og ved tvang. Centret skal ligge på Sjælsmark Kaserne i Hørsholm Kommune i Nordsjælland og drives af Kriminalforsorgen, oplyser Justitsministeriet. Hidtil har nyankomne og afviste asylansøgere været indkvarteret sammen, men med en asylaftale fra efteråret 2012 mellem regeringen, Enhedslisten og Liberal Alliance blev der afsat penge til en mere målrettet indkvartering. Det betyder, at Asylcentret Center Sandholm, der drives af Røde Kors, fremover skal være modtagecenter for nyankomne. Mens Sjælsmark Kaserne, der ligger lige i nærheden, skal arbejde med at motivere afviste asylansøgere til at vende hjem frivilligt eller ved tvang. Udrejsecenter Sjælsmark skal også rumme et særligt afsnit for kriminelle asylansøgere og personer på tålt ophold. I dette afsnit bliver der skærpet overvågning og adgangskontrol, oplyser ministeriet. - Afviste asylansøgere skal rejse hjem, for de har ikke noget at gøre her i Danmark. Der er ingen fremtid i at sidde her i Danmark i et asylcenter, siger justitsminister Morten Bødskov (S) i en pressemeddelelse. Han understreger, at udrejsecentret skal være med til at markere, at der er tale om sidste stop i Danmark. For at få flere til at rejse vil de afviste asylansøgere i centret blandt andet få fjernet deres kontante ydelser og komme på en kostordning. Samtidig vil de få rådgivning om frivillig hjemvenden. - Udsendelsesarbejdet vil komme op i et højere gear på denne måde, og derfor har jeg store forventninger til, at vi nu kan få sat yderligere skub i udsendelserne, siger Morten Bødskov. /ritzau/",Sjælsmark Kaserne skal være udrejsecenter,http://dr.dk/nyheder/indland/sjaelsmark-kaserne-skal-vaere-udrejsecenter,2013-08-16 18:00:00+00:00
2013-07-20T05:13:00+00:00,"Der blev sat ild til flere bygninger, da hundredvis af asylsøgere slap fri fra den australske flygtninge-detention på stillehavsøen Nauru, fortæller vidner. Oprøret kommer efter, at den australske premierminister, Kevin Rudd, har annonceret nye, strammere regler på asylområdet. Fremover vil bådflygtninge ikke længere få mulighed for opholdstilladelse i Australien. De bliver i stedet sendt til det fattigdomsramte Papua New Guinea. Asylansøgerne på Nauru fik kontrol over immigrationscentret på den øde beliggende ø og bevæbnede sig med knive og stålbarrer, lyder det. Næsten halvdelen af de 500 asylansøgere, der befinder sig på Nauru, flygtede, og der blev sat ild til et større antal bygninger, fortæller den lokale fotograf Clint Deidenang. - Jeg kan se arbejdere i orange t-shirts, der gennemgår det, der ligner udbrændte vrag fra en krigszone og ødelagte tin-huse. Ødelagt sted, skriver han på Twitter. Han skriver videre, at oprøret er det største og værste i Nauru-centrets historie. En talsmand for Australiens immigrationsmyndigheder bekræfter, at der har været ikke-adlydende adfærd på Nauru natten til lørdag, og at omkring 150 asylansøgere var involveret. - Centret er roligt nu. Vi er stadig ved at finde ud af, hvor meget der er ødelagt. Vi ved, at der er sket skade på bygninger. Nauru-centret er en del af Australiens hårde linje mod asylansøgere, der betaler menneskesmuglere for at hjælpe dem til landet. I år har Australien indtil videre modtaget 15.000 bådflygtninge. Som tak for at Papua New Guinea fremover vil modtage asylansøgerne, vil Australien yde økonomisk støtte til landet. /ritzau/AFP",Flygtninge gør voldsomt oprør på asyl-ø,http://dr.dk/nyheder/udland/flygtninge-goer-voldsomt-oproer-paa-asyl-oe,2013-07-20 05:13:00+00:00
2013-09-21T08:16:22+00:00,"En fælles kontrolaktion mellem politiet og Skat ved færgerne i Gedser og Rødby endte natten til lørdag med, at tre personer blev anholdt og sigtet for menneskesmugling. I deres biler fandt politiet fem mennesker - tre personer fra Bangladesh, der formentlig vil søge asyl i Danmark, og to syrere, der har anmodet om asyl i Holland, men som var på vej til Sverige. Deres hjælpere er i første omgang sigtet for overtrædelse af udlændingelovens paragraf 59 om menneskesmugling, oplyser vicepolitikommissær Jørgen Prior Larsen fra udlændingekontrolafdelingen ved Sydsjællands og Lolland-Falsters Politi. Hvis politiets afhøring af dem viser, at der er tale om mere organiseret menneskesmugling, kan de imidlertid også vente en sigtelse efter straffeloven. - I første omgang er de sigtet for at smugle personer ind i Danmark, som ikke lovligt kan opholde sig her. Det får man typisk en frihedsstraf for, og derfor vil vi fremstille dem i grundlovsforhør, siger Jørgen Prior Larsen. De tre menneskesmuglere blev anholdt ved færgen i Rødbyhavn. I det ene tilfælde standsede politiet en fransk indregistreret bil, hvor to mænd af indisk oprindelse, men med lovligt ophold i Portugal, havde tre personer fra Bangladesh med. I det andet tilfælde havde en hollandsk statsborger af syrisk oprindelse i en hollandsk indregistreret bil to syriske mænd med. Der er formentlig tale om personer, som allerede har søgt asyl i Holland, og derfor vil de på et tidspunkt blive returneret dertil. Politiet vil afhøre personerne for at se, om de kan give oplysninger om eventuelle bagmænd. De formodede menneskesmuglere fremstilles i grundlovsforhør lørdag middag i Retten i Nykøbing Falster. Hvis de kan erkende, vil politiet gå efter en straksdom, oplyser Jørgen Prior Larsen. /ritzau/",Politiet fanger menneskesmuglere ved Rødby-færge,http://dr.dk/nyheder/indland/politiet-fanger-menneskesmuglere-ved-roedby-faerge,2013-09-21 08:16:22+00:00
2012-12-18T23:01:00+00:00,"Flere asylansøgere prøver at komme ind i Danmark. Og flere får lov til det. I de første 11 måneder af 2012 søgte 5.521 om asyl, viser tal fra Udlændingestyrelsen. Det skriver Jyllands-Posten. Dermed har Danmark nået det højeste ansøgertal i ti år, og 2.279 asylansøgere har til og med november fået et ja til deres ansøgning. Antallet af tilladelser er det højeste i ni år. Ifølge Jyllands-Posten søgte 3.806 asyl i Danmark sidste år, og stigningen er derfor på godt 1.650. Rigspolitiet forventer desuden cirka 500 ansøgninger i december. Af de 1.650 ekstra skyldes godt 350 borgerkrigen i Syrien. Der er også kommet næsten 700 flere somaliere og cirka 250 flere serbere; typisk romaer til Danmark. Venstres integrationsordfører, Inger Støjberg, kritiserer regeringen for at gøre det mere attraktivt at søge asyl i Danmark. - Stigningen skyldes regeringens lempelser. Både de gennemførte og de annoncerede. Det kommer til at koste os en masse penge og give os en masse besvær, siger Inger Støjberg til Jyllands-Posten. Socialdemokraternes formand for Folketingets integrationsudvalg Trine Bramsen afviser Støjbergs udlægning. - Stigningen er sket som følge af krig og ufred i verden, blandt andet i Syrien. Ikke som følge af politiske ændringer. Vi har ikke gjort det lettere at få asyl i Danmark, siger Trine Bramsen til Jyllands-Posten.",Flygtninge strømmer til Danmark,http://dr.dk/nyheder/indland/flygtninge-stroemmer-til-danmark,2012-12-18 23:01:00+00:00
2013-08-16T19:34:00+00:00,"Det er en rigtig fornuftig idé at etablere et udrejsecenter for afviste asylansøgere, som regeringen planlægger at gøre det på den nedlagte Sjælsmark Kaserne. Det er vurderingen fra generalsekretær i Dansk Røde Kors, Anders Ladekarl, som længe har ment, at det er et nødvendigt træk at skille nymodtagne og afviste asylansøgere fra hinanden. - Man er i fuldstændig forskellige situationer, når man søger asyl og sagsbehandlingen starter, end når man har afsluttet alle sine muligheder for at få asyl i Danmark og har fået afslag. Så har man helt forskellige attituder og måder at agere på, forklarer Anders Ladekarl. Røde Kors har mange års erfaring med at drive asylcentret Center Sandholm, der i øvrigt ligger få kilometer væk fra Sjælsmark Kaserne. I dag blandes alle typer af asylansøgere sammen på centrene rundt i landet. - Hvis man har et center alene for udrejse, kan man koncentrere sig om, at folk kan forlade landet på en ordentlig måde. Det er jo ikke det, som folk, der rejser ind i landet og søger asyl, skal forberede sig på, fortæller generalsekretæren. Det er Kriminalforsorgen, der skal drive det ny udrejsecenter. Men Justitsministeriet lægger op til, at det skal ske i tæt samarbejde med Røde Kors, og det kan Anders Ladekarl godt se fornuften i. - Myndighederne lægger op til, at de afviste asylansøgere på alle mulige måder skal kontrolleres, og det, synes vi, er en opgave, der ligger bedre til Kriminalforsorgen end til Røde Kors. - Men vi har 27 års erfaring med at sikre, at asylansøgere får skolegang, at deres børn kommer i børnehave, at de får sundhedstilbud og sådanne ting. De mere bløde dele af tilbud på asylområdet. Det kan vi stadigvæk tilbyde folk, der er udvisningsparate, mener Anders Ladekarl. Målet med udrejsecentret er at få de afviste asylansøgere hurtigere ud af Danmark - frivilligt eller ved tvang. /ritzau/",Røde Kors roser regeringens asylplaner,http://dr.dk/nyheder/politik/roede-kors-roser-regeringens-asylplaner,2013-08-16 19:34:00+00:00
2013-09-05T06:47:00+00:00,"I årets første syv måneder blev 560 afviste asylansøgere fra Serbien sendt ud af Danmark. Det er lige så mange personer, som Danmark udsendte hele sidste år i alt, skriver Information. I alt blev 1030 afviste asylansøger udsendt fra januar til juli i år, og det er næsten dobbelt så mange som hele sidste år. - Der har været en meget stor gruppe serbere, der har søgt asyl i Danmark i sidste kvartal 2012 og første kvartal i år, og de er blevet sendt ud nu, siger asylchef i Dansk Flygtningehjælp, Eva Singer, til Information. - Politiet har speedet udsendelserne op. De har chartret fly, hvor de har udsendt rigtig mange mennesker på en gang. Ellers er det sådan, at flyselskaberne helst ikke vil have alt for mange med på en gang, tilføjer hun. Vicepolitiinspektør i Rigspolitiet, Claus Birkelyng, fortæller, at politiet har foretaget fem store udsendelser med chartrede fly til Beograd. - Den største var på 107 personer. Jeg tror, det var Danmarkshistoriens største udsendelse, siger Claus Birkelyng, der fortæller, at forløbet generelt har været stille og roligt. Han vurderer, at stigningen i udsendelser vil falde nu, hvor det store antal serbere er blevet fløjet hjem. Den store stigning i antallet af udsendelser til Serbien skyldes dels en særlig praksis, som justitsminister Morten Bødskov (S) indførte tidligere på året. Målet var hurtigt at kunne hjemsende serbiske asylansøger, hvis ansøgninger blev afvist som åbenbart grundløse og derfor ikke kunne opnå asyl i Danmark. Dengang var problemet, at serberne efter afslagene søgte om humanitær opholdstilladelse på grund af psykisk sygdom. Det krævede, at myndighederne skulle undersøge behandlingsmuligheder i Serbien for hvert enkelt tilfælde, inden de kunne træffe en afgørelse. /ritzau/",Danmark har sendt 500 afviste serbere hjem,http://dr.dk/nyheder/indland/danmark-har-sendt-500-afviste-serbere-hjem,2013-09-05 06:47:00+00:00
2013-08-07T00:16:00+00:00,"Flere tusinde asylansøgere i Danmark fik for tre måneder siden lov til at tage arbejde uden for asylcentrene. Men blot 41 personer på danske asylcentre har søgt om at måtte arbejde uden for centrene, viser nye tal fra Udlændingestyrelsen ifølge Jyllands-Posten. 14 ansøgninger er blevet behandlet, og kun tre har fået tilladelse til at tage jobbet. Afslagene skyldes blandt andet, at der var tale om job, der lå langt under det danske lønniveau, eller at ansøgeren havde forladt Danmark i mellemtiden. Thorkild Poulsen, der er chef for Brovst Asylcenter, har hele tiden været skeptisk over for jobordningen. - Jeg har aldrig rigtigt troet på den ordning. Når man kigger på deres kvalifikationer, er der for eksempel mange, der ikke kan det latinske alfabet, siger han. De afviste asylansøgere holder sig også tilbage for at søge arbejde og bolig uden for centrene, fordi de først skal skrive under på, at de frivilligt vil forlade Danmark, lyder det. Foreningen Asylret er imod samarbejdskravet: - De danske myndigheder presser asylansøgerne til at vælge mellem pest og kolera. Hvis de ikke skriver under, skal de leve under elendige vilkår. Men hvis de skriver under, skal de frivilligt sendes ud, siger talsmand Said Parvin. Da S, R og SF fik magten for to år siden, lovede de i regeringsgrundlaget en mere human tilgang i asylpolitikken og skrev blandt andet: - Asylansøgere skal have mulighed for at arbejde og bo uden for asylcentrene. På den måde bygges afviste asylansøgere op som mennesker og får flere kompetencer. Ændringen trådte i kraft for tre måneder siden, den 2. maj, og man må nu bo og arbejde uden for centrene, hvis man har opholdt sig mindst et halvt år i Danmark og lover at samarbejde med myndighederne. Ud af 6000 indkvarterede asylansøgere har omkring 3000 personer været her i over et halvt år. /ritzau/",Få søger ud af asylcentrene,http://dr.dk/nyheder/politik/faa-soeger-ud-af-asylcentrene,2013-08-07 00:16:00+00:00
2012-09-05T08:27:00+00:00,"Hvis mindreårige asylansøgere fra Afghanistan bliver sendt væk fra Danmark, så er der tale om afviste asylansøgere. Det understreger Socialdemokraternes integrationsordfører Trine Bramsen. - Når man er afvist, så er det meningen, at man skal hjem. Og hvis der er forhold, hvor man kan tage imod unge mennesker, så vil det alt andet lige være den bedste løsning, siger Trine Bramsen. Hun tilføjer, at regeringen endnu ikke har taget endelig stilling til, om de unge afviste asylansøgere skal sendes hjem. S-SF-R-regeringen venter lige nu på, at de afghanske myndigheder underskriver en projektaftale, så der bliver oprettet et modtagelsescenter i Kabul til mindreårige asylansøgere. Flere eksperter kritiserer i dag i Politiken, at det er et brud på adskillige internationale konventioner, hvis de uledsaget afghanske børn bliver sendt tilbage til Afghanistan, som stadig er præget af voldsomme uroligheder. Da regeringspartierne sad i opposition stemte de i 2010 imod et forslag, der netop ville sende asylbørn hjem. Trine Bramsen forsvarer, at regeringen nu har en anden holdning. - Det afgørende for os er, at vi lever op til internationale forpligtelser. Og at centrene indrettes åp en sikkerhedsmæssig forsvarlig måde. Det har vi fået mulighed for at forhandle med den afghanske regering om nu, siger Trine Bramsen. Et australsk forskningscenter siger, at situationen i Afghanistan er ekstremt farlig for hjemvendte asylansøgere. - Vi som regering indgår ikke i det her, hvis der ikke er garantier for sikkerheden og de internationale konventioner. Og lad mig igen understrege, at det er et projekt, vi undersøger og afdækker sammen med de nordiske lande, Holland og England, siger Trine Bramsen.",S: Det kan give mening at sende afghanske børn hjem,http://dr.dk/nyheder/politik/s-det-kan-give-mening-sende-afghanske-boern-hjem,2012-09-05 08:27:00+00:00
,,,,
2012-09-26T04:17:00+00:00,"En gruppe på 30 syriske asylansøgere er blevet så trætte af det danske asylsystem, at de onsdag vil søge asyl på den svenske ambassade i København. Asylansøgerne, som bor på asyllejrene i Sigerslev, Sandholm og Avnstrup, mener, at de danske udlændingemyndigheder modsat andre EU-lande ikke tager hensyn til borgerkrigen i Syrien, når syrere søger om asyl i Danmark. Onsdag klokken 14.00 vil de gå ind på den svenske ambassade og bede om asyl. Syrerne vil slå telte op foran ambassaden, og her har de tænkt sig at blive, indtil de svenske myndigheder behandler deres sager, eller indtil de danske myndigheder følger andre EU-landes eksempel og anerkender deres behov for beskyttelse. En af de 30 er den 41-årige tømrer Abu Amin. - Jeg har mistet tilliden til det danske system, og derfor søger jeg nu beskyttelse i Sverige, siger Abu Amin, som gerne vil tilbage til Syrien, hvis det kunne lade sig gøre. - Men ind til videre er situationen i Syrien kun blevet værre og værre, og ingen ved, hvor længe det vil fortsætte, hvad det ender med, siger Abu Amin gennem en tolk. I 2004 blev han arresteret første gang i Syrien, fordi han deltog i en demonstration mod drab på kurdere. - Under tilbageholdelsen, som varede tre måneder, blev jeg udsat for tortur. Jeg fik blandt andet brækket det tredje led i min rygrad, siger han. Abu Amin flygtede fra Syrien i 2010 til Tyrkiet og videre til Danmark, fordi myndighederne havde opdaget, at han uddelte illegale politiske blade. - Men i Danmark er jeg ikke engang blevet undersøgt af en læge, siger Abu Amin. Han beskriver det som meget svært at opholde i asyllejrene. - Det føles som et åbent fængsel, og mange af mine venner i Center Sigerslev lider af depressioner på grund af den usikre situation, siger Abu Amin. - Vi føler os bundet i en situation, hvor vi hverken kan kommer frem eller tilbage, siger Abu Amin, som håber, at aktionen vil skabe forståelse for syrernes situation. - Vi kan se, at regeringer i lande omkring os tager hensyn til den syriske borgerkrig, når de behandler asylsager. Hvorfor vil den danske regering ikke gøre det samme, spørger han.",Syriske flygtninge vil besætte ambassade,http://dr.dk/nyheder/indland/syriske-flygtninge-vil-besaette-ambassade,2012-09-26 04:17:00+00:00
2012-07-25T15:22:00+00:00,"Skal asylansøgere kunne bo og arbejde uden for asylcentrene? Klokkeklart ja, siger regeringen og Enhedslisten. Men der er tilsyneladende intern splid i regeringen om, hvornår det skal kunne lade sig gøre. I S-SF-R-regeringens udspil til en asylaftale skal asylansøgere kunne bo og arbejde uden for centrene efter at have været i Danmark i et halvt år. Men flere fremtrædende radikale politikere mener nu, at det skal kunne lade sig gøre allerede efter en måned. - Det er radikal politik at asylansøgerne skal ud af centrene, siger Sofie Carsten Nielsen, gruppenæstformand og EU-ordfører for Radikal Venstre. - Både for deres egen skyld, fordi de bliver sygere af at være der, men også for samfundets skyld, for hvis de får opholdstilladelse og kan blive her, så kommer de langt hurtigere i gang og bliver velintegrerede, især hvis de kan arbejde og deres børn går i skole. Hun bakkes op af et ledende folketingsmedlem fra Radikal Venstre, der til DR Nyheder siger, at 'der er perspektiv i, at de kommer ud efter en måned'. Også på Københavns rådhus er der radikal opbakning til hurtigere udslusning af asylansøgere. Københavns integrationsborgmester Anna Mee Allerslev (R) siger i forbindelse med et forslag om at oprette et særligt velkomstcenter til asylansøgere, at de skal kunne komme ud og være en del af samfundet allerede efter en måned. - Både forholdene og den ubestemte tid i danske lejre er helt uacceptabelt, siger Anna Mee Allerslev. Efter Folketingets sommerferie skal S-SF-R-regeringen sammen med Enhedslisten og Liberal Alliancen forhandle om en asylaftale, hvor et af målene netop er, at asylansøgerne kan bo og arbejde uden for centrene. Liberal Alliances politiske ordfører Simon Emil Ammitzbøll siger, at hvis det er regeringens politik, at asylansøgere skal kunne komme ud efter en måned, så er det en reel bombe under forhandlingerne. - Hvis det er regeringens udgangspunkt, så har vi sådan set slet ikke noget at mødes om, siger Simon Emil Ammitzbøll til DR Nyheder.",Asylpolitik skaber intern splid i regeringen,http://dr.dk/nyheder/politik/asylpolitik-skaber-intern-splid-i-regeringen,2012-07-25 15:22:00+00:00
2012-07-25T09:55:00+00:00,"En fuldstændig forfejlet opfattelse af, hvad asylcentrene kan i dag. Sådan lyder reaktionen fra Socialdemokraterne, efter Københavns integrationsborgmester Anna Mee Allerslev (R) i dag har foreslået, at København kal have et asylvelkomstcenter, som kan byde asylansøgere velkommen, når de ankommer til Danmark. - Jeg synes, den radikale borgmester har en fuldstændig forfejlet opfattelse af, hvad vores asylcentre er i dag, og hvad de kan, siger Trine Bramsen. Det er efter canadisk forbillede, at integrationsborgmesteren vil oprette et velkomsthus, hvor asylansøgere kan bo den første måned og få hjælp med sprogundervisning, skolegang til børnene og et arbejde. Men det får asylansøgerne i forvejen i asylcentrene, siger Trine Bramsen: - Det er rigtig gode steder, hvor folk kommer og får de tilbud, borgmesteren nævner. Anne Mee Allerslev mener, at det vil gavne asylansøgerne at komme tættere ind mod byen, istedet for at bo i et asylcenter, der ligger langt væk fra alting. - Det er ikke grebet ud af det blå, at vi har valgt at lægge centrene der, hvor de nu ligger. Vi arbejder intenst på at finde en løsning, hvor asylansøgere kan bo og arbejde uden for asylcentrene, mod at man medvirker til sin egen hjemsendelse, siger Trine Bramsen. Trine Bramsen henviser til, at regeringen allerede har lanceret et udspil til en asylaftale, som forventes at blive forhandlet med Enhedslisten og Liberal Alliance efter Folketingets sommerferie. Derfor mener Trine Bramsen, at forslaget fra integrationsborgmester Anna Mee Allerslev 'halter lidt bagefter.",S: Borgmesteren har en forfejlet opfattelse af asylcentre,http://dr.dk/nyheder/politik/s-borgmesteren-har-en-forfejlet-opfattelse-af-asylcentre,2012-07-25 09:55:00+00:00
2012-08-05T04:52:00+00:00,"Danmarks udgifter til asylansøgere kommer til at stige betydeligt i år. Men det har intet som helst at gøre med regeringens politik. Det fastslår seniorforsker Thomas Gammeltoft-Hansen fra Dansk Institut for Internationale Studier. - Stigningen begyndte allerede, før den nuværende regering trådte til. Og den nye regering har ikke politisk ændret væsentligt på asylreglerne i forhold til, hvem der får og ikke får asyl, siger Thomas Gammeltoft-Hansen. Han forsker blandt andet i flygtningeret og EU's udlændingepolitik. Danmark kommer til at bruge mere end en milliard kroner på asylsystemet i år. Sidste år og forrige år var udgifterne knap 950 millioner kroner, mens de i 2009 lå på omkring en halv milliard og i 2008 under 400 millioner. - Tendensen med, at antallet af asylansøgere er faldet igennem 00'erne og nu er steget igen de sidste tre-fire år er fuldstændig den samme i resten af Europa, siger Thomas Gammeltoft-Hansen. Både oppositionspolitikere og andre forskere har ellers kædet stigningen i udgifter sammen med, at S-SF-R-regeringen har bebudet lempelser i udlændingepolitikken. Men det afviser Thomas Gammeltoft-Hansen fuldstændig. - Det er altovervejende personlige forhold som netværk, familie, sprogfællesskab, kulturfællesskab og geografisk nærhed, der er afgørende, siger han. Han har blandt andet gennemgået en række interviewundersøgelser med flygtninge, der er blevet spurgt til, hvorfor de søger asyl i et land frem for et andet. Thomas Gammeltoft-Hansen anerkender, at Sverige op gennem 00'erne modtog markant flere irakiske asylansøgere end Danmark, fordi landet var kendt for en særlig liberal udlændingepolitik. - Men det er ikke det, der afgør, hvor mange der kommer det ene eller det andet år. De store stigninger og nedgange skyldes altovervejende eksterne faktorer, altså hvordan verdenssituationen ser ud, understreger han. Dansk Folkepartis gruppeformand Kristian Thulesen Dahl holder fast i, at en stram udlændingepolitik er med til at begrænse antallet af asylansøgere. - Hvis Danmark er kendt som et land, hvor det er forholdsvist nemt at komme ind, og hvor indkomstniveauet er forholdsis pænt, når man kommer ind, så vil Danmark være mere attraktivt at søge til, siger Kristian Thulesen Dahl. /ritzau/",Ekspert: Politik betyder intet for asylhop,http://dr.dk/nyheder/politik/ekspert-politik-betyder-intet-asylhop,2012-08-05 04:52:00+00:00
2012-07-25T15:12:00+00:00,"Oplysningen om, at Udlændingestyrelsen vil placere op mod 200 asylansøgere i et midlertidigt asylcenter i det omstridte boligområde Vollsmose i Odense, vækker stor undren hos De Konservative. - Jeg forstår det simpelthen ikke. Regeringen spæner væk fra den politik, de førhen har lagt frem, siger Benedikte Kiær og henviser til regeringens ghettostrategi fra 2010, som går på at mindske ghettodannelse ved en større variation i beboersammensætning. - De gør jo det lodret modsatte af, hvad de siger. Det kan godt være, der her er tale om en akut opstået situation, men man må kunne løse det på anden vis end at vælge ét af landets mest udsatte boligområder, siger hun. Men kritikken preller helt af på Trine Bramsen, formand for Socialdemokratiets Udvalg for Udlændinge- og Integrationspolitik, selvom hun er enig i, at situationen ikke er optimal. - Vi har aldrig påstået, at det her er nogen god idé. Jeg synes også, der er rigtig mange andre steder, man kunne finde, der er langt bedre end Vollsmose, men der er tale om en midlertidig løsning på et akut problem, siger hun. Indkvarteringen i Vollsmose skal først og fremmest anvendes til børnefamilier fra blandt andet det borgerkrigsramte Syrien, der ifølge Udlændingestyrelsen også i år udgør en af de større asylansøger-nationaliteter. - Alternativet er, at de her familier, der kommer fra et krigsområde, skal placeres på en mark i containere. Det mener jeg simpelthen ikke, vi kan være bekendt over for børnefamilier, siger Trine Bramsen. Selvom løsningen er midlertidig, forudser Benedikte Kiær alligevel, at det kan give problemer på sigt. - Hvis nogle af dem ender med at blive i landet og bosætter sig i Vollsmose, hvor der nogle gange er voldsomme episoder, så er risikoen, at de kommer til at opfatte det som værende en del af det danske samfund, siger hun. Asylansøgerne skal bo i en 11 etager høj og delvis tom etageejendom, som Odense Kommune for nylig solgte til Dan Mark Ejendomme A/S. /ritzau/",Konservative er forundret over asylløsning,http://dr.dk/nyheder/politik/konservative-er-forundret-over-asylloesning,2012-07-25 15:12:00+00:00
2012-07-05T04:15:00+00:00,"Selvom Justitsministeriet med Morten Bødskov (S) i spidsen allerede i december sidste år erfarede, at det ikke længere var muligt at hjemsende afviste irakiske asylansøgere, blev Folketinget ikke orienteret. Selv da Folketinget spurgte direkte til aftalen, oplyste ministeren ikke, at der efter ministeriets vurdering var tale om et decideret aftalebrud. Det viser en aktindsigt i sagens dokumenter, som Information har fået i Udenrigsministeriet. - Det ser ud til, at ministeren har tilbageholdt oplysninger bevidst, og det kan man ikke kritisere skarpt nok, siger Enhedslistens Pernille Skipper, mens Dansk Folkepartis Martin Henriksen over for Information konstaterer: - Det er stærkt problematisk, at ministeren har hemmeligholdt oplysninger, som vi selvfølgelig skulle have haft. Det er en meget alvorlig sag. Ifølge dokumenterne fra Udenrigsministeriet afviste den irakiske ambassade i København ved et møde med de danske myndigheder den 22. december sidste at udstede rejsepapirer til afviste irakiske asylansøgere. Justitsministeriets konklusion lød derefter, at ""det på denne baggrund er Justitsministeriets vurdering, at ovenstående irakiske beslutning udgør et brud på tilbagetagelsesaftalen."" Med aftalebruddet er det ikke længere muligt at tvangsudsende irakiske statsborgere uden lovligt ophold i Danmark til Irak, og ministeriet underrettede i januar i år den danske ambassadør i Bagdad. Men justitsminister Morten Bødskov gav ikke Folketinget besked - end ikke, da Enhedslisten stillede en række spørgsmål til ministeren om aftalen, eller da der i marts blev holdt samråd i Folketingets Udlændingeudvalg om hjemsendelse af asylansøger. Han bemærkede blot, at den irakiske ambassade ""ikke så sig i stand til at udstede rejsedokumenter til afviste asylansøgere, medmindre der er tale om frivillig udrejse"", men at der blev arbejdet på ""at finde en løsning"", skriver Information. Avisen har ikke været i stand til at få en kommentar fra Morten Bødskov. /ritzau/",Minister fortav irakisk aftalebrud,http://dr.dk/nyheder/politik/minister-fortav-irakisk-aftalebrud,2012-07-05 04:15:00+00:00
2012-05-29T16:30:00+00:00,"De iranske asylansøgere, som tidligere har sultestrejket i Stefanskirken på Nørrebro, har nu indtaget kommunale lokaler i Demokratihuset på Vesterbro i København. Det bekræfter Københavns Kommune overfor Ritzaus Bureau. De 11 iranere forlod Stefanskirken på Nørrebro ved middagstid efter aftale med kirkens menighedsråd. Menighedsrådet ville ikke lade asylansøgerne blive i kirken, fordi asylansøgerne sultestrejker som en del af deres protest. Asylansøgerne protesterer, fordi de i årevis opholdt sig i danske asylcentre og frygter at blive sendt tilbage til Iran. De fortsætter nu sultestrejken på Vesterbro. Enhedslisten på Vesterbro, som har lokaler i Demokratihuset, holdt tidligere mandag møde med Said Parvin, talsmand for iranerne. Han havde samtlige asylansøgere med til mødet, og da det var afsluttet, blev asylansøgerne på adressen. - Da vi fandt ud af, at asylansøgerne ikke kunne blive i Stefanskirken, prøvede vi at komme i kontakt med forskellige kirker og foreninger, men ingen ville modtage os, siger Said Parvin og fortsætter: - Til sidst fik vi kontakt til Demokratihuset. Jeg tog alle asylansøgerne med til mødet, fordi vi skulle forlade kirken, og fordi jeg var bange for, at politiet ville gribe ind, hvis vi blev der for længe. Iranerne opholder sig nu i tomme lokaler på 2. sal. Det fortæller Stinna Gammelgaard, kontaktperson for Enhedslisten på Vesterbro, som stod bag mødet med iranerne. - De har besluttet sig for, at de vil blive her. Vi ved ikke, hvad de ønsker fremadrettet i forhold til lokalerne, siger Stinna Gammelgaard. Sultestrejken sker i protest mod iranernes situation. De har i årevis opholdt sig i danske asylcentre og frygter at blive sendt tilbage til Iran, hvor de frygter at blive straffet med døden for deres ikke-muslimske tro. /ritzau/",Kirke-iranere indtager kommunens lokaler,http://dr.dk/nyheder/indland/kirke-iranere-indtager-kommunens-lokaler,2012-05-29 16:30:00+00:00
2012-05-25T15:38:00+00:00,"Dansk Flygtningehjælp har torsdag forsøgt at komme ind i Stefanskirken på Nørrebro i København for at rådgive de sultestrejkende iranske asylansøgere, som netop nu opholder sig i kirken. Men forsøget blev opgivet, da aktivister modsatte sig. Det fortæller Andreas Kamm, generalsekretær i Dansk Flygtningehjælp. - Vi var inviteret derud af kirken, som skønnede, at det var en god idé at komme ud for at rådgive, siger han. Rådgivningen kunne ifølge generalsekretæren ikke blive til noget, fordi aktivister fra gruppen Asylret, der bakker op om asylansøgerne, modsatte sig. - Det kunne ikke gennemføres, fordi Asylret betingede, at de ville være til stede ved samtalerne - og de beskyldte en af vores jurister for at være spion for myndighederne, siger Andreas Kamm. - Vi kan ikke byde medarbejdere at arbejde under de forhold, siger han. De 11 iranere, som er mellem 20 og 35 år, har opholdt sig i danske asylcentre i årevis og frygter at blive sendt tilbage til Iran. De har siden onsdag opholdt sig i Stefanskirken. Målet med rådgivningen var ifølge Andreas Kamm at hjælpe iranerne til at forstå den situation, de står i - og oplyse asylansøgerne om de handlemuligheder, de har i det juridiske system. - Dansk Flygtningehjælp har meget lang erfaring og indgående kendskab til asyllovgivningen. Derfor er det selvfølgelig også væsentligt, at asylansøgere får mulighed for at tale med os, siger han. - Men de har selvfølgelig fortsat adgang til vores normale rådgivningscenter, hvor de meget gerne må komme, siger generalsekretæren. Dansk Flygtningehjælp er en humanitær organisation, som blev stiftet i 1956. Lige siden har organisationen været en central aktør i integrationen og rådgivningen af flygtninge i Danmark. Organisationen har ikke været en del af Flygtningenævnet siden 2002 og har dermed ingen formel indflydelse på tildeling af asyl i Danmark. Men asylansøgere har fortsat ret til rådgivning fra Dansk Flygtningehjælp. Det har ikke været muligt at få en kommentar fra Asylret.",Organisation opgiver hjælp til kirke-iranere,http://dr.dk/nyheder/indland/organisation-opgiver-hjaelp-til-kirke-iranere,2012-05-25 15:38:00+00:00
2013-06-06T08:46:00+00:00,"Der er forskel på børn og voksne, og sådan skal det også være, når EU-lande skal vurdere, hvilket land der skal behandle en ansøgning om asyl. Det fremgår af en dom afsagt torsdag ved EU-Domstolen i Luxembourg. Dommen gør det klart, at mindreårige asylansøgere, der ankommer alene til EU, og som ikke har familiemedlemmer i noget EU-land, ikke ligesom voksne skal have deres asylansøgning behandlet i det land, hvor de først har søgt om asyl. Hvis et barn har rejst fra et land til et andet og søgt om asyl flere steder, skal ansøgningen i stedet behandles i det land, hvor barnet opholder sig. Børn skal derfor ikke leve op til de såkaldte Dublin-regler, der kræver, at asylansøgningen behandles i første land, hvor der er søgt asyl. Det fremgår klart af begrundelsen, at børn har krav på en mere lempelig behandling end voksne. - Eftersom uledsagede børn er en særligt sårbar gruppe, er det vigtigt ikke unødigt at forlænge proceduren for at afgøre, hvilket medlemsland der har ansvaret. - Det betyder, at uledsagede mindreårige som udgangspunkt ikke skal overføres til andre medlemslande, hedder det i dommen. Domstolen gør det samtidig klart, at den særlige procedure for børn ikke betyder, at de i modsætning til voksne får mulighed for at rejse videre og få deres sag prøvet i et andet EU-land, hvis de bliver afvist ét sted. Storbritannien havde bedt domstolen om at vurdere tre sager, der handler om to børn fra Eritrea og en iraker. De to eritreere havde allerede søgt om asyl i Italien, inden de kom til Storbritannien, og irakeren havde en ansøgning liggende i Holland. De britiske myndigheder valgte faktisk at behandle alle sagerne selv - også for irakeren, der i første omgang ellers var blevet sendt retur til Italien. Men briterne ville efterfølgende gerne vide, om det faktisk var sådan, de skulle gøre for at holde loven. /ritzau/",Asylansøgerbørn skal have særbehandling,http://dr.dk/nyheder/udland/asylansoegerboern-skal-have-saerbehandling,2013-06-06 08:46:00+00:00
2012-05-24T17:49:00+00:00,"- Vi er kendt for at være en åben kirke. Hvis nogen gerne vil være i kirken, skal de have lov til det. Det siger Ivan Larsen, der er sognepræst ved Stefanskirken på Nørrebro i København, torsdag aften til TV-Avisen. Onsdag flyttede 11 iranske asylansøgere ind i kirken og indledte en sultestrejke for at gøre opmærksom på deres ulykkelige situation. Iranerne, som er mellem 20 og 35 år, har opholdt sig i danske asylcentre i årevis og frygter at blive sendt tilbage til Iran. Torsdag holdt kirkens menighedsråd og præster et møde om situationen uden at nå frem til en afklaring. - Det er en helt ny situation, og vi har brug for mere tid til overveje, hvad vi skal gøre, og rådføre os med andre, siger Ivan Larsen til DR. De 11 iranere får foreløbig lov til at blive i kirken. Fire af de 11 er kristne, to tilhører bahái-religionen, mens de fem øvrige er muslimer. Ifølge iranernes kontaktperson, Masoud Reisvand, er der tale om kultur-muslimer, som ikke rigtig tror på noget. Ifølge Stefanskirkens hjemmeside har flere af de 11 været udsat for tortur i Iran, og en af dem er blevet psykisk syg i Danmark på grund af angst for at blive sendt tilbage til hjemlandet. SF's integrationsordfører, Karina Lorentzen, siger til Ritzau, at hun forstår iranernes desperation: - Man bliver desperat at opholde sig så længe i lejre, men en sultestrejke er bare ikke et hensigtsmæssigt våben. Vi har hørt dem, og vi er allerede i gang med at gøre noget. Hun fortæller, at en embedsmandsrapport inden længe skal komme med anbefalinger på området. - Der er sat 200 millioner kroner af til at forbedre forholdene for asylansøgere, for vi synes ikke, det er værdigt at skulle vente så længe i et asylcenter, siger Karina Lorentzen. Det er regeringens målsætning, at asylansøgere højest skal sidde i et asylcenter i seks måneder. Men det er ifølge Dansk Folkepartis udlændingeordfører Martin Henriksen et ""skråplan. - Jeg vil bede justitsministeren redegøre for regeringens samlede holdning. Hvis regeringen gennemfører de planlagte lempelser på asylområdet, vil det uundgåeligt give omverden det indtryk, at regeringen giver efter for trusler, siger han.",Iranere får lov til at blive i kirke,http://dr.dk/nyheder/indland/iranere-faar-lov-til-blive-i-kirke,2012-05-24 17:49:00+00:00
2012-05-25T18:20:00+00:00,"Menighedsrådsformanden for Stefanskirken i København, Steffen Morild, har efter et møde fredag aften meddelt de iranske asylansøgere, at de skal stoppe deres sultestrejke senest lørdag klokken 18. Han har dog ikke bedt dem om at forlade kirken, oplyser en informationsmedarbejder ved Stefanskirken. - Det er kirkens ønske, at de afbryder sultestrejken, men de må gerne blive. Iranerne skal nu gå tilbage og diskutere, hvordan de forholder sig, siger informationsmedarbejder Masoud Reisvand. De 11 iranere, som er mellem 20 og 35 år, har opholdt sig i danske asylcentre i årevis og frygter at blive sendt tilbage til Iran. De har siden onsdag opholdt sig i Stefanskirken på Nørrebro. Torsdag holdt kirkens menighedsråd og præster ligeledes et møde om situationen. Her nåede de ikke frem til en afklaring. Fire af de 11 er kristne, to tilhører bahái-religionen, mens de fem øvrige er muslimer.",Iranere i kirke skal stoppe sultestrejke,http://dr.dk/nyheder/indland/iranere-i-kirke-skal-stoppe-sultestrejke,2012-05-25 18:20:00+00:00
2013-03-27T05:44:00+00:00,"Næsten dobbelt så mange søgte asyl i Danmark i 2012 sammenlignet med året før. I 2012 søgte i alt 6.141 personer asyl i Danmark mod 3806 i 2011, viser tal fra Danmarks Statistik. Ifølge Katrine Borg Albertsen, ph.d. i migrationsteori, er der dog ingen grund til at tro, at den store stigning hænger sammen med den politik, Danmark fører på flygtningeområdet. - De fleste aner ikke, hvad Danmark er, når de tager fra hjemlandet. I det omfang, at asylansøgerne vælger hvilket land, de vil til, så vælger de typisk efter, hvor de har familie eller bekendte, siger hun til Jyllands-Posten. Selvom Katrine Borg Albertsen kalder det en skrøne, at der skulle være en sammenhæng mellem den førte politik og antallet af asylansøgere, er det tilsyneladende ikke alle, der er overbevist. - Det, vi er vidne til, er en form for nedsmeltning af regeringens asyl- og udlændingepolitik. Politikken er, efter min opfattelse, direkte skadelig for Danmark, skriver Martin Henriksen, Dansk Folkepartis udlændingeordfører, i en mail til Ritzau. - Lige siden regeringen tiltrådte, er der kommet flere og flere til landet. Uanset hvad andre siger, så hænger det sammen med den førte politik. Derfor skal regeringen ændre kurs, fortsætter han. Især antallet af asylansøgere fra Somalia har haft en kraftig stigning, nemlig fra 113 ansøgninger i 2011 til 914 i 2012. Antallet af personer, som reelt har fået asyl i Danmark i 2012, er imidlertid ikke steget voldsomt. I 2011 fik 2.249 personer asyl i Danmark, mens det tal i 2012 var steget til 2.585. /ritzau/",Mere end dobbelt så mange søger asyl i Danmark,http://dr.dk/nyheder/politik/mere-end-dobbelt-saa-mange-soeger-asyl-i-danmark,2013-03-27 05:44:00+00:00
2012-06-21T04:52:00+00:00,"Rundt om i Danmark skyder det ene asylcenter efter det andet op i disse måneder, skriver Jyllands-Posten. Flere søger ikke asyl, men de afviste rejser ikke frivilligt, og det er svært eller umuligt at tvangsudsende til de store flygtningelande Afghanistan, Iran og Syrien. I løbet af årets første måneder er antallet af personer i asylsystemet derfor steget med cirka 100 om måneden fra godt 4200 til 4800. Det er langt mere, end det eksisterende asylsystem kan bære. Derfor planlægges nye centre i blandt andet Ringsted, Hillerød og på Lolland, mens der allerede er skaffet ekstra pladser i blandt andet Auderød. - Asylsystemet er presset, men situationen er under kontrol, siger kontorchef Thomas Mortensen fra Udlændingestyrelsen til Jyllands-Posten. Som situationen er nu, vil der fremover være behov for 90-100 nye pladser hver måned. Vælger man de samme løsninger som hidtil, svarer det til et eller to nye centre om måneden, og de nye centre møder i stigende grad modstand fra naboer. - Det er en kedelig tendens, og den er tiltagende. Kommunerne reagerer ofte på protesterne, selv om det kun er en lille gruppe naboer, der står bag, siger Anne la Cour Vågen, asylchef i Røde Kors. Justitsminister Morten Bødskov fortæller til Jyllands-Posten, at regeringen har nedsat en specialgruppe, som skal undersøge, hvordan man får flere afviste til at rejse hjem.",Nye asylcentre åbner på stribe,http://dr.dk/nyheder/indland/nye-asylcentre-aabner-paa-stribe,2012-06-21 04:52:00+00:00
2013-02-09T07:37:00+00:00,"Flere og flere banker på Danmarks dør. I januar søgte 727 personer om at få asyl, og det er det højeste antal for en enkelt måned i fem år. I alt søgte 6141 udlændinge asyl sidste år, og det er det største antal i 10 år. Samtidig er det 61 procent flere end år 2011. De mange ansøgere har lagt pres på landets asylcentre, og i november måtte Udlændingestyrelsen sende et brev til landets kommuner for at bede om hjælp til at oprette akutpladser. Det lykkedes at imødekomme behovet, men der er fortsat pres på især modtagecentrene, lyder det fra Udlændingestyrelsen. - Vi har etableret en række midlertidige løsninger til aflastning, og i denne måned åbner vi to nye asylcentre samt udvider med en række pladser på eksisterende centre. - Desuden er vi i dialog med knap en halv snes kommuner landet over om nye løsninger. Vi har således skaffet det nødvendige antal pladser, og vi er nu i gang med at planlægge de næste åbninger, siger kontorchef i Udlændingestyrelsen, Thomas Mortensen. Det stigende antal asylansøgere begrænser sig ikke kun til Danmark, fortæller Eva Singer, der er Asylchef i Dansk Flygtningehjælp. - Hvis du kigger på europæiske tal, så er tendensen med et stigende antal asylansøgere også gældende i de fleste andre EU-lande. Det afspejler jo den situation, der er ude omkring i verden. - For eksempel er folk fra Syrien og Afghanistan nogle af de store grupper af asylansøgere. Men ser man på antallet, kommer der forsvindende få sammenlignet med, hvor mange der opholder sig i nærområderne af de store konflikter, siger hun. Hun tør ikke give et bud på, hvordan de kommende måneder ser ud, men hun mener ikke, at konflikterne i eksempelvis Syrien og Afghanistan ser ud til at blive mindre foreløbigt. /ritzau/",Presset stiger fortsat på asylsystemet,http://dr.dk/nyheder/indland/presset-stiger-fortsat-paa-asylsystemet,2013-02-09 07:37:00+00:00
2012-12-20T02:31:15+00:00,"Med en økonomisk gulerod vil regeringen forsøge at få flere afviste asylansøgere til at rejse frivilligt hjem. I dag udløser en frivillig hjemrejse 3.793 kroner til voksne og 1.896 kroner til børn. Det vil regeringen hæve, så en voksen får 20.000 kroner og et barn 10.000 kroner for at rejse hjem, skriver metroXpress. I sit nye udspil lægger regeringen også op til, at flere skal tvangshjemsendes, hvis de ikke samarbejder. Ifølge en rapport fra Rigspolitiet er antallet af afviste asylsøgere, der står til hjemsendelse, næsten tredoblet de seneste tre år. Fra 510 i 2009 til 1.407 i år.",20.000 kr. for at rejse frivilligt hjem,http://dr.dk/nyheder/indland/20000-kr-rejse-frivilligt-hjem,2012-12-20 02:31:15+00:00
2011-11-18T16:33:00+00:00,"Omkring 25 afviste asylansøgere af forskellig nationalitet sultestrejker i den lukkede institution Ellebæk, der ligger tæt op ad asylcentret Center Sandholm i Nordsjælland. Det bekræfter fængselsinspektør Lars Skjødt Vinther over for Ritzau. Han siger, at han fredag har fået en skrivelse fra asylansøgerne, hvor de forklarer baggrunden for deres aktion. - De er utilfredse med, at det efter deres opfattelse foregår pr. automatik, når deres frihedsberøvelse hver gang forlænges med fire uger. Derfor forlanger de at komme til at tale med Rigspolitiets udlændingeafdeling, siger fængselsinspektøren. Ellebæk har været i kontakt med Rigspolitiet, som henviser til, at asylansøgere skal fremsætte deres synspunkter via deres sagsbehandlere. Lars Skjødt Vinther oplyser, at to-tre af asylansøgerne har sultestrejket siden onsdag. - De bliver jævnligt tilset af sygeplejersker og andet personale, og der består ingen sundhedsfare for nogle af de indsatte. I øvrigt følger vi nøje situationen og den enkelte person, understreger han. De aktionerende kommer fra to forskellige afdelinger i Ellebæk. - Enkelte er begyndt at spise igen, og i hvert fald i den ene af afdelingerne har der været forståelse for, at sagsbehandlingen må være, som reglerne nu engang foreskriver, slutter Lars Skjødt Vinther. De indsatte i Ellebæk er blandt andre afviste asylansøgere, som venter på at skulle sendes tilbage, men også folk hvis sag fortsat behandles af myndighederne.",25 indsatte sultestrejker i asylfængsel,http://dr.dk/nyheder/indland/25-indsatte-sultestrejker-i-asylfaengsel,2011-11-18 16:33:00+00:00
2012-06-01T08:55:00+00:00,"De sultestrejkende iranere har fået en ny frist. De skal forlade Demokratihuset på Vesterbro i morgen klokken 12. Det siger Carl Aage Angri Jacobsen fra københavns asylret. Efter at have opholdt sig ulovligt i Københavns Kommunes lokaler siden onsdag blev 11 iranske asylansøgere i dag meldt til politiet, hvorefter betjente mødte op i Demokratihuset. De 11 sultestrejkende asylansøgere har tidligere opholdt sig i Stefanskirken på Nørrebro, som de måtte forlade onsdag. De forlod deres asylcentre i protest mod årelange ophold uden afklaring af deres asylansøgninger.",Sultestrejkende iranere får ny frist,http://dr.dk/nyheder/indland/sultestrejkende-iranere-faar-ny-frist,2012-06-01 08:55:00+00:00
,,,,
2012-05-31T14:07:00+00:00,"De 11 iranske asylansøgere, der skulle have forladt Københavns Kommunes lokaler i demokratihuset torsdag klokken 12, befinder sig stadig på adressen. I et forsøg på at forhandle med kommunen om ophold i lokalerne har de sultestrejkende iraneres talsmand, Said Parvin, sendt et brev til kommunen med en anmodning om at leje lokalerne. - Brevet har købt dem en dag mere, fordi vi valgte at overveje deres anmodning, inden vi gik videre i sagen, siger Erik Bjørn Møller, der er pressechef i Københavns Kommunes kultur- og fritidsforvaltning. Men efter at have set på asylansøgernes anmodning, har kommunen valgt at stå fast på, at de 11 iranere skal forlade lokalerne, hvis de ikke vil politianmeldes. - Fristen er rykket til fredag morgen klokken ni, og hvis de ikke forlader kommunens lokaler inden fredag klokken ni, indgiver vi en politianmeldelse, siger Erik Bjørn Møller. Said Parvin håbede ellers på, at behandlingen af asylansøgernes brev ville købe dem mere tid. - Jeg regner ikke med, at politiet rykker ind, så længe kommunen behandler vores anmodning. Jeg troede, det vil tage nogle dage, før de traf en afgørelse, siger Said Parvin. Men han tog fejl, for kommunen har allerede torsdag truffet deres beslutning. - Vi gør ikke mere ved denne sag, og vi vil ikke forlænge fristen yderligere, fordi de har besat en kommunal ejendom ulovligt, siger Erik Bjørn Møller. De elleve asylansøgere har tidligere opholdt sig i Stefanskirken på Nørrebro, som de måtte forlade onsdag efter aftale med menighedsrådet. De leder nu efter et nyt opholdssted, hvorfra de kan sultestrejke i protest mod deres årelange ophold i danske asylcentre. Said Parvin håber på, at politiet vil give iranerne en længere frist, inden de skal forlade kommunens bygning. /ritzau/",København venter med at smide iranere ud,http://dr.dk/nyheder/indland/koebenhavn-venter-med-smide-iranere-ud,2012-05-31 14:07:00+00:00
2012-03-23T13:05:00+00:00,"Der var ekstra travlhed på de europæiske asylkontorer sidste år, viser en ny opgørelse fra EU's statistiske kontor, Eurostat. I alt søgte 301.000 personer asyl i et af de 27 EU-lande. Det er 40.000 mere end både i 2010 og 2009. Frankrig modtog 56.300 ansøgninger og topper dermed listen over lande med flest ansøgere. 3945 søgte asyl i Danmark i samme periode, og vi ligger lige uden for top 10 af ansøgningslande. I forhold til befolkningsstørrelse har Malta, Luxembourg og Sverige dog modtaget flest ansøgninger. For hver million maltesere har der eksempelvis været 4500 asylansøgere, og i Sverige er tallet 3200. For Danmark er forholdet 710 ansøgere per million indbyggere. De fleste af dem kommer fra Afghanistan, Iran eller Syrien. Det er dog langt fra alle ansøgerne, der rent faktisk får opholdstilladelse. Tre ud af fire ansøgere fik i første omgang et nej i 2011, mens resten fik tildelt flygtningestatus, særlig beskyttelse eller opholdstilladelse af humanitære årsager. Set over hele EU stammer størstedelen af asylansøgerne fra det krigshærgede Afghanistan. Men også russere, pakistanere, irakere og serbere søger flittigt asyl inden for EU's grænser. Det europæiske asylsystem har været under et heftigt pres de sidste par år. Særligt fordi illegale indvandrere strømmer over grænsen mellem Tyrkiet og Grækenland og fortsætter videre op gennem Europa. Alene sidste år lykkedes det 60.000 ulovligt at komme ind i Grækenland. EU's justitsministre er i gang med at undersøge, hvordan man kan løse problemerne ved de ydre grænser til EU. /ritzau/",40.000 flere søgte om asyl i EU sidste år,http://dr.dk/nyheder/udland/40000-flere-soegte-om-asyl-i-eu-sidste-aar,2012-03-23 13:05:00+00:00
2010-10-12T14:55:00+00:00,"Igen har Den Europæiske Menneskerettighedsdomstol afværget, at Danmark sender asylansøgere til Grækenland. 56 sager har domstolen fået stoppet i denne omgang, oplyser Dansk Flygtningehjælp. Ifølge den såkaldte Dublin-forordning skal asylansøgere som udgangspunkt have behandlet deres asylsag i det første EU-land, de passerer. Det vil meget ofte være Grækenland, der med sin middelhavskyst modtager 150.000 asylansøgere og illegale indvandrere hvert år. Men det græske asylsystem er brudt sammen, og asylansøgerne risikerer at blive sendt tilbage til dét land, de er flygtet fra, uden at have fået deres asylsag behandlet. Asylansøgerne risikerer også vilkårlige fængslinger og et liv på gaden uden adgang til hjælp. FN's Flygtningehøjkommissariat, UNHCR, kalder situationen for asylansøgere i Grækenland som en humanitær krise. Integrationsminister Birthe Rønn Hornbech (V) har tidligere meddelt, at flere EU-lande, heriblandt Danmark, er parat til at sende eksperthjælp til Grækenland for at hjælpe med at genoprette landets asylsystem. Men indtil videre har Grækenland ikke taget imod tilbuddet. Der står i øjeblikket omkring 400 asylansøgere i Danmark til tvangsmæssig udsendelse til Grækenland, og Dansk Flygtningehjælp ser gerne, at de danske myndigheder behandler asylsagerne, så asylansøgerne ikke efterlades i et juridisk vakuum. - Det er på nuværende tidspunkt ikke realistisk, at Grækenland får rettet op på deres enorme problemer indenfor en overskuelig fremtid. Det vil være meget trist, hvis denne sag betyder, at et stort antal mennesker skal sidde fast i det danske asylsystem uden adgang til asylbehandling i årevis, siger generalsekretær Andreas Kamm i en pressemeddelelse",Domstol stopper tvangsudsendelser - igen,http://dr.dk/nyheder/indland/domstol-stopper-tvangsudsendelser-igen,2010-10-12 14:55:00+00:00
2010-05-28T06:26:52+00:00,"Asylansøgere, der begår kriminalitet, skader Norges omdømme. Kriminelle udlændinge sælger narkotika, og de slipper let igennem straffesystemet, mener politiet, der beder politikerne gøre noget ved problemet. - Vi har et problem med omdømmet i resten af verden. På rygtebørsen siges det, at man kan rejse hertil og sælge narkotika uden at risikere nogen særlig straf. Vi kan ikke lade Oslo blive en frihavn for disse kriminelle, siger stationschef Kåre Stølen ved politikammeret i Grønland i det sydlige Norge til avisen Dagbladet. Han beder politikerne om at gribe hurtigt ind. - Regeringspartierne har lovet at tage sig af det, og jeg håber, at de nu følger op, siger Stølen, der frygter, at asylsystemet ellers kan svækkes. - Disse folk misbruger asylsystemet og ødelægger det for dem, der virkelig har brug for asyl. Siden nytår har Oslo-politiet anholdt 401 asylansøgere for at sælge narkotika. De anholdte er tilsammen involveret i 650 sager. Som regel er de anholdte på fri fod igen dagen efter anholdelsen, hvis de tilstår. - Vi har i dag ingen mulighed for at tilbageholde disse mennesker. I stedet må vi bruge ressourcer på dem, mens vi hellere ville bruge ressourcer på børn og unge i områderne. Det er ved at blive et stort problem for os, siger stationschefen.",Norsk politi ønsker indgreb mod asylsøgere,http://dr.dk/nyheder/udland/norsk-politi-oensker-indgreb-mod-asylsoegere,2010-05-28 06:26:52+00:00
2011-11-07T04:49:00+00:00,"Enhedslisten kræver nu, at regeringspartierne lever op til deres løfte om, at asylansøgere skal have lov til at flytte i egen bolig og arbejde efter et halvt år på asylcenter. Det vil være ""helt afgørende for finanslovsforhandlingerne"", at ordningen også kommer til at omfatte de afviste asylansøgere, som ikke kan tvangshjemsendes og ikke frivilligt vil rejse hjem, siger politisk ordfører Johanne Schmidt-Nielsen til Information. Kravet kommer, efter at regeringen har oplyst, at tilbuddet om egen bolig og arbejde alene gælder for de afviste asylansøgere, der ""samarbejder om hjemsendelsesforanstaltningerne"". Regeringen har i sit finanslovsforslag afsat 200 millioner kroner til ordningen. Ud fra den nuværende definition på medvirken til udsendelse vil det sige, at flertallet af de omkring 850 afviste asylansøgere i Danmark er afskåret fra tilbuddet om at bo og arbejde uden for centrene efter et halvt år, skriver Information. Medvirken til udsendelse kræver nemlig blandt andet, at de accepterer at forlade Danmark frivilligt, så snart det kan lade sig gøre, og ifølge de seneste tal fra Rigspolitiet er der kun 130 af de 850, der medvirker. En stor del af de øvrige afviste asylansøgere kan ikke tvangshjemsendes, blandt andet fordi Danmark ikke har hjemsendelsesaftaler med en række lande. Johanne Schmidt-Nielsen minder om, at de er i samme situation som de afviste irakiske asylansøgere, der før den dansk-irakiske hjemsendelsesaftale fra 2009 ikke kunne tvangshjemsendes og ikke selv ville rejse tilbage. - Det var jo netop irakerne, som fik regeringspartierne til at kræve, at afviste asyl­ansøgere skal have lov at bo og arbejde uden for centrene. Så er det selvfølgelig helt uacceptabelt ikke at hjælpe andre i samme situation, siger hun til Information.",Enhedslisten kræver asylløfte holdt,http://dr.dk/nyheder/politik/enhedslisten-kraever-asylloefte-holdt,2011-11-07 04:49:00+00:00
2010-11-17T09:30:00+00:00,"Danmark er ved at blive det hurtigste land i Europa til at afgøre asylsager, og det roser Dansk Flygtningehjælp myndighederne for. Realitetsbehandlingen af asylansøgningerne, der foregår i Sandholmlejren i Nordsjælland, er forkortet fra fem måneder til mindre end to måneder, efter at myndighederne har grebet det anderledes an, skriver Frederiksborg Amts Avis. I dag sidder 40-50 medarbejdere fra Udlændingestyrelsen og Rigspolitiet side om side i Sandholmlejren og arbejder sammen for at gøre sagsbehandlingen mere effektiv. - Folk har ikke godt af at være i den usikkerhed. De skal have en afklaring. Og det er også en belastning for systemet, når sagsbehandlingen tager for lang tid, siger kontorchef i Sandholmlejren, Jakob Glynstrup. I Dansk Flygtningehjælp siger generalsekretær Andreas Kamm, at det er flot og godt gået af myndighederne. - Men vi har fortsat et uløst problem, og det er de mange afviste asylansøger, der ikke kan sendes hjem. Dem har vi fortsat siddende i årevis. Det er et politisk problem, man ikke kan effektivisere sig ud af, og som bør løses, siger generalsekretæren.",Ros for hurtigere asylbehandling,http://dr.dk/nyheder/indland/ros-hurtigere-asylbehandling,2010-11-17 09:30:00+00:00
2010-12-15T11:41:00+00:00,"27 asylsøgere er druknet og mange savnes, efter at store bølger knuste deres træbåd mod klipperne på Juleøen ud for Australien. Båden sank, og folk blev kastet i bølgerne. TV-billeder viste, hvordan båden slog mod klipperne, splintredes og sank, og passagerne - herunder kvinder og børn - blev kastet ind mod de knivskarpe klipper. Det drejer sig formentlig om indonesiske asylsøgere. - Der er døde spædbørn, døde kvinder og døde børn, siger en øboer. Juleøens administrative leder, Gordon Thomson, fortæller, at 27 druknede er fundet, mens 41 er reddet i land i live. Men han advarer om, at dødstallet kan stige. - Det er en tragedie, der udspiller sig her, siger han. - Vi ved ikke, hvor mange mennesker der var på båden. Inde fra land kastede man flere hundrede redningsbælter i vandet, og reb blev kastet ud over klipperne i håb om, at nogle kunne redde sig. Det lykkedes mellem 15 og 20 mennesker at kravle i redningsbælterne. Australiens flyvende lægetjeneste mener, at dødstallet kan ligge omkring 50. Juleøen, der hører under Australien, ligger syd for Indonesien, og den benyttes ofte som mål af asylsøgere, fordi den huser et australsk immigrationscenter.",Juleøen rammes af tragedie på havet,http://dr.dk/nyheder/udland/juleoeen-rammes-af-tragedie-paa-havet,2010-12-15 11:41:00+00:00
2010-09-17T20:47:46+00:00,"155 asylansøgere kunne fredag ånde lettet op. Den Europæiske Menneskerettighedsdomstol har grebet ind over for de danske tvangsudsendelser til Grækenland, skriver Information. - De danske myndighederne har ikke bedømt situationen rigtigt. Og vi har jo netop domstolen, for at den skal kunne korrigere den slags fejl, siger Europarådets menneskerettighedskommissær Thomas Hammarberg til Information. Dansk Flygtningehjælp har anmodet Menneskerettighedsdomstolen om at trække i nødbremsen over for de danske overførsler af asylansøgere til Grækenland ved at anvende den såkaldte Rule 39-procedure, der medfører et forbud mod udsendelse. Og helt ekstraordinært har domstolen altså fredag valgt at imødekomme 155 anmodninger på én gang. Ifølge Thomas Gammeltoft-Hansen, der forsker i europæisk asylpolitik ved Dansk Institut for Internationale Studier, er domstolens indgriben et meget klart signal om, at Danmark ikke kan fortsætte den nuværende praksis: - Det specielle i Danmark er, at man ikke fra myndighedernes side har stoppet for udsendelserne, indtil der kommer en principiel dom på området. Man har heller ikke haft en national domstol, som har blokeret. I stedet har man bare kørt på med udsendelserne og nærmest speedet dem op. Det er betænkeligt ud fra et menneskeretligt synspunkt, siger han til Information. /ritzau/",Domstol bremser 155 danske udvisninger,http://dr.dk/nyheder/indland/domstol-bremser-155-danske-udvisninger,2010-09-17 20:47:46+00:00
2012-11-27T11:31:00+00:00,"Et nævningeting i Københavns Byret har tirsdag fundet en 21-årig asylansøger skyldig i et groft overfald ved Helligåndskirken i det centrale København den 6. maj sidste år. Den 21-årige har nægtet sig skyldig gennem hele sagen, selvom dna-spor har knyttet ham til gerningsstedet. Det brutale overfald skete på Niels Hemmingsens Gade, hvor en 22-årig schweizisk au pair-pige blev overfaldet på vej hjem efter en tur i byen. Gerningsmanden slog hende hårdt i hovedet, før han smed hende over muren til kirkegården. Inde på området sparkede og slog han kvinden adskillige gange blandt andet med en stump genstand. På et tidspunkt slog han hende på halsen eller klemte fast om den, så hun brækkede nakken og mistede bevidstheden. Derefter flåede han tøjet af kvinden for at voldtage hende, men det mislykkedes. Han efterlod hende bevidstløs ved kirken. Her blev hun tidligt om morgenen fundet af nogle forbipasserende, som alarmerede politiet. På det tidspunkt var hun så ilde tilredt, at hun var i livsfare. Blandt andet havde hun to dybe flænger i panden og flere punktformede blødninger på halsen og i venstre øje. Den 21-årige blev anholdt i juni på det asylcenter på Sydsjælland, hvor han boede. Politiet fandt sæd ved Helligåndskirken, som matchede dna-profilen på gerningsmanden bag et tyveri fra en butik i Allerød. Her blev den 21-årige opdaget i forsøget på at stjæle en jakke, hvilket førte til håndgemæng, så han fik næseblod. Og dna-profilen fra dét blod matchede altså profilen fra sæden ved kirken. I alt er den unge mand fundet skyldig i 10 forskellige forhold. Ud over særdeles grov vold og voldtægtsforsøg handler det også om tyverier af mobiltelefoner og overfald på en fængselsbetjent i Vestre Fængsel. Man forventer at afsige dom i sagen i løbet af tirsdagen. Ud over fængselsstraf har anklageren krævet, at han skal udvises af landet. /ritzau/",21-årig er skyldig i sexoverfald ved kirke,http://dr.dk/nyheder/indland/21-aarig-er-skyldig-i-sexoverfald-ved-kirke,2012-11-27 11:31:00+00:00
2012-07-25T11:30:00+00:00,"Københavns integrationsborgmester Anna Mee Allerslev (R) vil oprette et såkaldt velkomstcenter for asylansøgere, og de skal kunne komme ud og bo og arbejde i det danske samfund efter allerede en måned i landet. Men det er stik imod regeringens politik på området. I S-SF-R-regeringens udspil til en asylaftale skal asylansøgere nemlig først kunne bo og arbejde uden for centrene, når de har været i Danmark i seks måneder. - Regeringens politik er fortsat, at asylansøgere skal kunne komme ud efter seks måneder. Men jeg vil på ingen måde gå ud og afvise Anna Mee Allerlevs udspil, for det er udelukkende positivt, at Københavns Kommune tager ansvar og viser initiativ. Modtagecentret er et godt tilbud, som vi vil se på, siger Zenia Stampe, udlændingeordfører for Radikal Venstre. Zenia Stampe mener ikke, det praktisk ville kunne lade sig gøre, hvis asylansøgere allerede en måned efter ankomst skal ud i samfundet. - Vi har sat grænsen på de seks måneder ud fra, hvad der er realistisk. Der skal også være tid til at lave en indledende vurdering af den enkelte asylsag, siger Zenia Stampe. Forslaget fra Københavns integrationsborgmester går på at oprette et særligt velkomsthus til asylansøgere, hvor de skal bo i deres første måned i Danmark.",Radikal borgmester går imod regeringens politik,http://dr.dk/nyheder/politik/radikal-borgmester-gaar-imod-regeringens-politik,2012-07-25 11:30:00+00:00
2011-06-25T11:57:00+00:00,"En 19-årig asylansøger er nu varetægtsfængslet for det grove overfald på Niels Hemmingsens Gade ved Helligåndskirken i det centrale København 6. maj i år. Her blev en 22-årig schweizisk au pair-pige overfaldet efter en tur i byen, da gerningsmanden slog hende bevidstløs og smed hende over muren til kirkegården. På kirkens område rev han trusserne af den bevidstløse kvinde og forsøgte bagefter at voldtage hende, hvilket dog mislykkedes. Kvinden blev tidligt fredag den 6. maj fundet vaklende og voldsomt forslået i nærheden af kirken. Ifølge politiet var hun så hårdt tilredt, at hun var i livsfare. Anholdelsen af den 19-årige skete fredag på det asylcenter på Sydsjælland, hvor han bor. Manden nægter sig skyldig, men tilsyneladende knytter dna-spor ham til gerningsstedet. Der er tale om et ""delvist sporsammenfald"" med en anden sag, hvor den 19-årige forsøgte at stjæle en jakke fra en butik i Allerød. Han blev dog opdaget, og der opstod håndgemæng, så han fik næseblod. Det er dna-profilen fra blodet, som politiet har sammenlignet med dna-profilen fra sæd fundet ved Helligåndskirken. Den 19-årige er foreløbigt fængslet i 12 dage. Kvinden var indlagt i flere dage efter overfaldet, men har det ifølge politiet ""efter omstændighederne godt"" i dag. /ritzau",19-årig fængslet for sexoverfald,http://dr.dk/nyheder/indland/19-aarig-faengslet-sexoverfald,2011-06-25 11:57:00+00:00
2012-06-22T08:00:00+00:00,"Roskilde Festival handler både om musik og om at forholde sig til et emne som festivalen bestemmer. I år handler det om, hvordan vi behandler asylansøgere. Roskilde Festival er ganske vist momsfritaget netop fordi, Foreningen Roskilde Festival sørger for, at overskuddet fra festivalen går ubeskåret til humanitære og kulturelle formål. Tidligere har de haft et såkaldt humanitært fokus på blandt andet hjemløse, men i år har de skærpet retorikken og meldt ud, at de har et standpunkt, siger festivalens talskvinde Christina Bilde: - Vi har valgt at kalde det standpunkt i år for at minde os selv og vores publikum om, at vi er en festival med holdning. Vi vil gerne tage del i den verden, der er omkring os. Tage fat i nogle områder, der er lidt mere ømme tæer, og derved også tvinge folk lidt mere til at tage stilling, siger hun til DR Kultur. Årets standpunkt er til gengæld ikke noget, der vil runge oppe fra musikscenerne - det sker alt sammen ude på festivalområdet. Blandt andet vil festivaldeltagerne støde ind i en større bygning, hvor man kan fare vild i en labyrint fuld af døre. Man vil også kunne møde asylansøgere, der laver morgenmad til festivalgæsterne. - Det, som standpunkt handler om i år, er de forhold, asylansøgere lever under. Det, som vi rent faktisk kan gøre noget ved, at er forhold, vi byder dem, når de er på asylcentrene og deres mulighed for at komme ud, når de venter. Er det menneskeligt at lade dem gå og vente i uvished, spørger Christina Bilde. Og med en udmelding som denne, er festivalen helt med på tidens tendens, ifølge Fabian Holt, der er lektor i performancedesign og musikforsker på Roskilde Universitetscenter. - Som jeg ser det, så er der en spirende sympati for socialistiske holdninger også i kulturlivet. Tidligere havde Roskilde Festival et bredt fokus på klima, men med sidste års fokus på hjemløse og nu asylansøgere, har festivalen skærpet sin socialpolitiske profil, siger Fabian Holt til DR Kultur. Det ligger også meget fint i forlængelse af protestbølgen Occupy Wall Street, der bredte sig til en lang række finanskriseramte lande, ifølge Fabian Holt. Han peger desuden på, at det naturligvis også er vigtigt for festivalen at skifte fokus hvert år, så der år efter år er en nyhedsværdi - ikke kun takket være de optrædende kunstnere men også på grund af et nyt officielt standpunkt.",Roskilde Festival er ekstra socialpolitisk i år,http://dr.dk/nyheder/kultur/roskilde-festival-er-ekstra-socialpolitisk-i-aar,2012-06-22 08:00:00+00:00
2012-06-12T19:34:00+00:00,"Regeringen er nu klar med sit længe ventede udspil til, hvordan den vil hjælpe asylansøgere ud af asylcentrene, erfarer DR Nyheder. Dermed forsøger regeringen at opfylde et af sine valgløfter om at lade asylansøgere, der ikke kan hjemsendes, komme ud af centrene efter seks måneder. Men regeringens uspil vil efter alt at dømme være uspiseligt for Enhedslisten, der sammen med Liberal Alliance skal forhandle den endelige aftale på plads. Regeringen vil nemlig kun lade dem komme ud, som skriver under på, at de vil rejse hjem frivilligt. Og det vil mange af dem, der har siddet i centrene i årevis, efter alt at dømme have svært ved - ellers var de nok allerede rejst, vil man tænke hos Enhedslisten. Kun asylansøgere fra lande, der er så usikre, at Flygtningenævnet har dikteret udsendelsesstop, vil kunne komme ud af centrene uden at underskrive en erklæring om selv at rejse. Det vil i øjeblikket kun sige flygtninge fra Syrien. Derimod vil mange af de irakere, som startede hele diskussionen om de afviste asylansøgere, der sidder i centrene i årevis med alvorlige psykiske men til følge, ikke umiddelbart kunne komme ud. Den tidligere regering lavede en ordning for at afhjælpe problemet lige før valget i 2007. Den betyder at 16 familier i dag er kommet ud af asylcentrene. Ordningen vil fortsætte, erfarer DR Nyheder. I regeringens udspil skulle der også være mulighed for at dispensere for kravet om frivillig hjemrejse for visse udsatte børnefamilier. Udspillet, der er en 200-sider lang embedsmandsrapport, bliver offentliggjort i morgen middag på Justitsministeriets hjemmeside. Regeringen vil have en aftale på plads inden sommerferien.",Regeringen præsenterer asylplan,http://dr.dk/nyheder/politik/regeringen-praesenterer-asylplan,2012-06-12 19:34:00+00:00
2012-06-15T04:00:00+00:00,"De står nærmest i kø for at komme ind i landet. Somaliere på flugt har nemlig fundet ud af, at det er blevet nemmere at komme ind i Danmark. Fra nytår og frem til onsdag i denne uge er hele 304 somaliere kommet for at søge om asyl. Hele sidste år kom der sammenlagt 109. En dom fra Den Europæiske Menneskerettighedsdomstol slog i november fast, at to mænd ikke kunne hjemsendes fra England, da det var for farligt for dem i Somalia, hvor al-shabaab-relaterede oprørere hærgede. En somalisk gren af Al-Qaeda. Herhjemme rettede flygtningenævnet ind og henstillede til Udlændingeservice ikke at afvise somaliske asylansøgere. Ligesom alle der ventede på hjemsendelse fik sagerne genoptaget. Derefter begyndte antallet af somaliske asylansøgere at stige ved de danske grænsebomme. I sidste udfyldte hele 47 ansøgningen om opholdstilladelse. Og det skyldes, at det hurtigt rygtes, når det bliver nemmere, mener Anne La Cour, asylchef i Dansk Røde Kors. - Menneskesmuglerne har et ret godt informationssystem i Europa, så de spiller en stor rolle, når det bliver nemmere at få opholdstilladelse. Der er jo ingen asylansøgere der kommer hertil på legal vis, siger Anne La Cour. Røde Kors er dog vant til, at nationaliteterne hele tiden skifter i antal. Nogle grupper kommer som hele familier med børn. Somalierne er mest enlige voksne, der så fordeles på nogle af de 13 asylcentre, som Røde Kors driver. - Udfordringerne skifter hele tiden, hvor vi indretter os efter, hvilke grupper der kommer flest af. Lige nu er det aktiviteter til voksne, voksenskoler og praktikordninger. Kommer der andre perioder med mange børn, skal vi finde børnehavepladser og skolepladser, siger asylchef Anne La Cour. Ifølge både Røde Kors og Nationalt Udlændingecenter i Rigspolitiet møder de dog ikke mærkbart flere flygtninge. I snit cirka 100 om ugen. Men antallet af de enkelte nationaliteter skifter altså konstant. før kom der flest fra Afghanistan. Det sidste halve år så flest fra Somalien. På andenpladsen lige nu ligger Syrien. - Vi er nu ved at afdække årsagen til dette ændrede asylmønster, siger Claus Birkelyng, vicepolitiinspektør i Rigspolitiets Nationale Udlændingecenter, der ikke har noget bud på, hvorfor så mange somaliere kommer hertil. Af de 304 somaliere der indtil videre er kommet herop i år, kom 47 af dem i sidste uge. Halvt så mange som hele sidste år sammenlagt, hvor 109 valgte at søge asyl.",Somaliske flygtninge i kø ved grænsen,http://dr.dk/nyheder/somaliske-flygtninge-i-koe-ved-graensen,2012-06-15 04:00:00+00:00
2011-01-21T11:16:00+00:00,"Belgien må ikke hjemsende asylsøger. Den afghanske asylsøger har fået medhold i, at hans sag skal afgøres i Belgien og ikke i Grækenland. Det er resultatet af den dom, der faldt ved Den europæiske menneskeretsdomstol i Strasbourg. Andreas Kamm, generalsekretær ved Dansk Flygtningehjælp er glad for afgørelsen i Strasbourg. - Det er en afgørende dom i forhold til at få konstateret, at Grækenland lige nu ikke er et land man kan sende asylansøgere tilbage til, siger Andreas Kamm til DR Nyheder. Generalsekretæren håber, at dommen er af så principiel karakter, at de cirka 350 danske asylansøgere også får behandlet deres sag i Danmark, i stedet for at blive sendt til Grækenland, som var det første EU-land asylansøgerne kom til. - Jeg vil håbe, at man vil drage en parallel til andre sager herunder de danske, således at det bliver en general dom for asylansøgere, der kommer via Grækenland, siger generalsekretæren. - Det er en aparte situation vi har her, hvor et EU-lands asylsystem er faldet helt sammen, således at man må dømme sådan her. Striden stod mellem en afghansk asylansøger og Belgien. I 2009 ankom han til Belgien efter at være flygtet fra Kabul via Iran, Tyrkiet og Grækenland. De belgiske myndigheder valgte, trods den afghanske flygtnings protester, at sende ham tilbage til Grækenland. Han anlagde sag mod Belgien. Det er den, der nu er blevet afgjort, og sagen kan få afgørende betydning for de 350 asylansøgere i Danmark, som nu afventer om dommen af en sådan karakter, at den gælder alle asylansøgere, der er kommet fra Grækenland. Grundlaget for den belgiske beslutning er Dublin-forordningen, som siger, at det er det første EU-land en flygtning ankommer til, som skal behandle vedkommendes ansøgning om asyl. Den afghanske flygtning siger på den anden side, at det græske asylsystem, er så overbelastet, at hans sag ikke vil blive behandlet grundigt, og at de forhold asylansøgere i Grækenland bydes, mens de venter på at deres sag behandles, er umenneskelige. Og Dansk Røde Kors bakker den afghanske flygtning op. - Det græske asylsystem er brudt total sammen. Folk lever i parker, de bliver fængslet, de er udsat for vold, når de bliver fængslet. Det har hobet sig op med tusindvis asylansøgere, der ikke får deres sager behandlet i Grækenland. De er ikke i stand til behandle asylansøgerne ordentligt, siger Anne la Cour. EU's grænseagentur Frontex offentliggjorde i oktober 2010 tal, der viser, at 90 procent af alle illegale flygtninge i EU ankommer via Grækenland.",Dansk Flygtningehjælp: Dom bør også gælde i Danmark,http://dr.dk/nyheder/indland/dansk-flygtningehjaelp-dom-boer-ogsaa-gaelde-i-danmark,2011-01-21 11:16:00+00:00
2011-01-21T08:19:00+00:00,"350 asylsøgere i Danmark får klokken 11 en afklaring på, om deres sager skal behandles i Danmark, eller om de skal sendes til Grækenland, og have deres asylsager afgjort der. På det tidspunkt afsiger Den europæiske menneskeretsdomstol i Strasbourg nemlig en meget principiel dom, som får indflydelse på både dansk og europæisk flygtningepolitik. Uanset udfaldet af den meget principielle dom ved Menneskeretsdomstolen i Strasbourg, mener Dansk Røde Kors, at asylansøgerne bør blive her i Danmark og få deres sag behandlet. - Asylansøgerne i Danmark har allerede ventet så længe her, at det ville få personlige konsekvenser, hvis du skulle sendes retur. Desuden har vi mulighed for at behandle sagerne her i landet, så det mener vi, man bør gøre, siger Røde Kors' asylchef Anne la Cour til DR Nyheder. Striden står mellem en afghansk asylansøger og Belgien. I 2009 ankom han til Belgien efter at være flygtet fra Kabul via Iran, Tyrkiet og Grækenland. De belgiske myndigheder valgte, trods den afghanske flygtnings protester, at sende ham tilbage til Grækenland. Nu har han anlagt sag mod Belgien. Det er den, der bliver afgjort i dag lidt over klokken 11.00, og det er den sag, som får afgørende betydning for de 350 asylansøgere i Danmark. Grundlaget for den belgiske beslutning er Dublin-forordningen, som siger, at det er det første EU-land en flygtning ankommer til, som skal behandle vedkommendes ansøgning om asyl. Den afghanske flygtning siger på den anden side, at det græske asylsystem, er så overbelastet, at hans sag ikke vil blive behandlet grundigt, og at de forhold asylansøgere i Grækenland bydes, mens de venter på at deres sag behandles, er umenneskelige. Og Dansk Røde Kors bakker den afghanske flygtning op. - Det græske asylsystem er brudt total sammen. Folk lever i parker, de bliver fængslet, de er udsat for vold, når de bliver fængslet. Det har hobet sig op med tusindvis asylansøgere, der ikke får deres sager behandlet i Grækenland. De er ikke i stand til behandle asylansøgerne ordentligt, siger Anne la Cour. EU's grænseagentur Frontex offentliggjorde i oktober 2010 tal, der viser, at 90 procent af alle illegale flygtninge i EU ankommer via Grækenland.",Røde Kors: Flygtningesager bør behandles i Danmark,http://dr.dk/nyheder/indland/roede-kors-flygtningesager-boer-behandles-i-danmark,2011-01-21 08:19:00+00:00
2011-01-21T05:00:00+00:00,"Striden stod mellem en afghansk asylansøger og Belgien. I 2009 ankom han til Belgien efter at være flygtet fra Kabul via Iran, Tyrkiet og Grækenland. De belgiske myndigheder valgte, trods den afghanske flygtnings protester, at sende ham tilbage til Grækenland. Han anlagde sag mod Belgien. Det er den, der nu er blevet afgjort, og sagen kan få afgørende betydning for de 350 asylansøgere i Danmark, som nu afventer om dommen af en sådan karakter, at den gælder alle asylansøgere, der er kommet fra Grækenland. Grundlaget for den belgiske beslutning er Dublin-forordningen, som siger, at det er det første EU-land en flygtning ankommer til, som skal behandle vedkommendes ansøgning om asyl. Retsgrundlaget for den belgiske beslutning er Dublin-forordningen, som siger, at det er det første EU-land en flygtning ankommer til, som skal behandle vedkommendes ansøgning om asyl. Den afghanske flygtning frygtede på den anden side, at det græske asylsystem, er så overbelastet, at hans sag ikke vil blive behandlet grundigt og at de forhold asylansøger i Grækenland bydes, mens de venter på at deres sag behandles er umenneskelige. EU's grænseagentur Frontex offentliggjorde i oktober 2010 tal, der viser, at 90 procent af alle illegale flygtninge i EU ankommer via Grækenland. Da Beligen udviste den afghanske flygtning anlagde han sag mod landet ved den europæiske menneskerettighedsdomstol.",Baggrund: Asyl-sagen i Belgien,http://dr.dk/nyheder/indland/baggrund-asyl-sagen-i-belgien,2011-01-21 05:00:00+00:00
2011-01-20T11:30:00+00:00,"Danmark kan sende ni afviste asylansøgere fra Sri Lanka tilbage til deres hjemland, uden at de risikerer forfølgelse eller mishandling. Det afgjorde Den Europæiske Menneskerettighedsdomstol torsdag i en dom, som de afviste asylansøgere har anlagt mod Danmark. Hvis Danmark gør alvor af at tvangsudsende de ni afviste asylansøgere til Sri Lanka vil det ikke være en overtrædelse af artikel 3 i Den Europæiske Menneskerettighedskonvention, der handler om at forhindre umenneskelig og nedværdigende behandling. De ni tamiler har alle gjort gældende, at de i tilfælde af udvisning risikerer forfølgelse og mishandling fra de srilankanske myndigheder og muligvis også fra oprørsbevægelsen de tamilske tigre, som de alle mere eller mindre direkte har haft tilknytning til. De har søgt asyl i Danmark, men har fået afslag på deres asylansøgninger. Deres udvisninger er imidlertid sat i bero af menneskeretsdomstolen, mens sagen blev behandlet. De ni tamiler, der nu står til udvisning, har mulighed for at ansøge om at få menneskeretsdomstolen til at genbehandle sagen i domstolens storkammer.",Danmark kan sende afviste tamiler hjem,http://dr.dk/nyheder/indland/danmark-kan-sende-afviste-tamiler-hjem,2011-01-20 11:30:00+00:00
2010-10-25T16:24:38+00:00,"Politiet handler helt efter bogen, når asylansøgere kommer til Københavns Lufthavn, fastslår politidirektør Johan Reimann fra Københavns Politi. Der bliver taget fingeraftryk og sikret rejselegitimation, men det er ikke politiets opgave at fragte asylansøgerne til Center Sandholm, oplyser direktøren. - Med mindre der ved asylansøgerens henvendelse til politiet foreligger særlige omstændigheder, giver lovgivningen ikke mulighed for at frihedsberøve asylansøgeren, oplyser Johan Reimann i en pressemeddelelse. Disse omstændigheder kan ifølge politidirektøren være ""mistanke om strafbart forhold eller andre forhold som mistanke om f.eks. længerevarende ophold, brug af falsk identitet eller lignende"". I sidste uge fortalte fællestillidsmand Carsten Holk fra Københavns Politi, Lufthavnen, at op mod halvdelen af asylansøgerne forsvinder på vej til Center Sandholm. Han fortalte desuden, at politiet lukker asylansøgerne direkte videre ind i Danmark uden at vide, hvem de er. Det afviser Johan Reimann. - Når en asylansøger træffes i forbindelse med grænsekontrol i Københavns Lufthavn, sikrer politiet i Københavns Lufthavn, at den pågældendes rejselegitimation, oplysninger om navn, fødedato m.v. samt foto og fingeraftryk fra den pågældende optages til brug i den videre sagsbehandling, skriver politidirektøren i sin pressemeddelelse. Integrationsminister Birthe Rønn Hornbech (V) sagde i sidste uge, at hun er målløs over, at asylansøgerne selv bliver bedt om at finde vej til Center Sandholm.",Politiet afviser kritik i asylsag,http://dr.dk/nyheder/indland/politiet-afviser-kritik-i-asylsag,2010-10-25 16:24:38+00:00
2010-09-23T14:43:19+00:00,"Den Europæiske Menneskerettighedsdomstol har igen grebet ind og forhindret, at Danmark tvangsudsender asylansøgere til Grækenland. Det drejer sig om i alt 34 sager, hvor menneskeretsdomstolen ikke mener, at det er forsvarligt at sende asylansøgerne til Grækenland. Med de seneste 34 sager, har domstolen nu grebet ind i alt 203 gange og forhindret tvangsudsendelser. Ifølge Dansk Flygtningehjælp risikerer ca. 400 asylansøgere i Danmark at blive tvangsudsendt til Grækenland, og flygtningehjælpen arbejder på højtryk for at fremlægge alle sager for menneskerettighedsdomstolen. - Det vil vi fortsætte med, for at sikre samtlige asylansøgere fra Grækenland adgang til asylbehandling. Med de seneste 34 sager er vi halvvejs i mål, siger generalsekretær Andreas Kamm fra Dansk Flygtningehjælp. Asylansøgerne kommer hovedsagelig fra Afghanistan og Syrien. Dublin-forordningen siger ellers, at asylsøgeres sager skal behandles i det EU-land, ansøgeren først ankommer til. Men i dag opfordrede både FN's Flygtningehøjkommissariat, UNHCR, og Europarådets kommissær for menneskerettigheder, Thomas Hammarberg, de europæiske regeringer til at stoppe tvangsudsendelser til Grækenland, oplyser Dansk Flygtningehjælp. Det græske asylsystem er brudt sammen, og ifølge flygtningehjælpen beskriver UNHCR situationen for asylansøgere i landet som en humanitær krise. Grækenland registrerer hvert år 20.000 asylansøgere, men har kun plads til omkring 1000 på sine asylcentre. 45.000 uafsluttede sager afventer afgørelser, og kun omkring 400 mennesker om året opnår asyl.",Domstol bremser endnu 34 tvangsudsendelser,http://dr.dk/nyheder/indland/domstol-bremser-endnu-34-tvangsudsendelser,2010-09-23 14:43:19+00:00
2011-01-13T11:01:00+00:00,"Et masseslagsmål i Sandholmlejren den 7. april sidste år endte tragisk. En 30-årig afghansk mand mistede livet, mens en anden blev hårdt såret. Begge handlinger er en 27-årig kosovoalbaner ved Retten i Hillerød nu fundet skyldig i. De juridiske dommere og alle seks nævninge var enige i, at det var den tiltalte kosovoalbaner, der under et masseslagsmål sidste år stak afghaneren tre gange i brystet med en kniv. Det skriver sn.dk. Retten skal nu tage stilling til, hvor høj en straf den tiltalte skal have. Strafudmålingen ventes senere i dag.",Kosovoalbaner skyldig i asyldrab,http://dr.dk/nyheder/indland/kosovoalbaner-skyldig-i-asyldrab,2011-01-13 11:01:00+00:00
2010-06-29T14:42:00+00:00,"De første afviste asylansøgere er nu sendt tilbage til Grækenland, efter at Danmark ellers havde stoppet udsendelserne i en periode. Dansk Flygtningehjælp frygter, at asylansøgerne bliver sendt videre derfra til tortur i hjemlandet. - De danske myndigheder sender asylansøgere til Grækenland vel vidende, at det græske asylsystem er brudt sammen. De gør det med henvisning til, at disse mennesker er Grækenlands ansvar. Men det er Danmarks ansvar at leve op til Flygtningekonventionen, siger generalsekretær i Dansk Flygtningehjælp Andreas Kamm. Dansk Flygtningehjælp skønner på baggrund af rådgivninger i de danske asylcentre, at mere end 50 asylansøgere risikerer at blive sendt til Grækenland. Ifølge Dublin-forordningen kan asylansøgere sendes tilbage til det første EU-land, de er registreret i. Ordningen skal forhindre asylansøgere i at søge om asyl i flere forskellige EU-lande. En række internationale organisationer, herunder FN'S flygtningeorganisation UNHCR, Amnesty International og Europarådet, fraråder dog EU-lande at tvangsudsende asylansøgere til Grækenland, fordi landets asylsystem er under al kritik. Blandt andet ender mange af asylansøgerne på gaden uden nogen form for hjælp og risikerer at blive udsendt til en uvis skæbne i hjemlandet. I godt et halvt år har Danmark således kun sendt asylansøgere tilbage til Grækenland, hvis grækerne kunne give en garanti for ikke at sende asylansøgeren videre til forfølgelse og tortur i hjemlandet. I de tilfælde hvor Grækenland ikke har svaret, har asylansøgeren fået sin sag behandlet i Danmark. Det er denne praksis, der nu er ophørt. Integrationsminister Birthe Rønn Hornbech (V) har tidligere afvist kritikken af, at Danmark udsender asylansøgere til Grækenland med, at asylansøgerne ene og alene er Grækenlands ansvar.",Flygtninge returneres igen til Grækenland,http://dr.dk/nyheder/indland/flygtninge-returneres-igen-til-graekenland,2010-06-29 14:42:00+00:00
2012-01-26T08:21:15+00:00,"Vi er kravlet ind gennem en sprækken i muren ind i et forladt hus, der nærmest er en ruin. Her lugter fælt, er koldt og mørkt. Vi kravler over gammelt skrald og kommer ind i et rum, hvor der ligger gamle madrasser. På en af dem sidder Patrick ved et enkelt tændt stearinlys. - Det er ikke til at forstå, at jeg er endt her. Jeg aner ikke mine levende råd om, hvordan jeg skal komme videre. Jeg vil bare væk fra det her sted, siger han. Patrick er en ung mand, der fortæller, at han er kommet den lange vej fra borgerkrigen i Congo over Tyrkiet og i en raft lavet af bildæk over Sortehavet til Grækenland. Men her er hans rejse og hans muligheder ophørt. Grækerne har pligt til at behandle Patricks asylansøgning, men ikke ressourcer til det. Hver morgen står flere tusinde iranere, afghanere og afrikanere i kø for at få deres sag taget op af myndighederne. Men der er kun kapacitet til at behandle 20 ansøgninger om dagen. Imens forsætter strømmen af mennesker ind over grænsen til Grækenland. Patrick kan ikke komme videre. Han har i desperation brugt sine sidste penge på at få lavet et falsk pas for at komme ind i Frankrig. Men det blev opdaget, og nu spilder han sit liv uden penge, uden rettigheder og uden udsigt til bedring i den voksende slum i kriseramte Athen. Overalt i byen støder man på disse menneskeskæbner. Liggende i parker, sammenkrøbet på fortovet, eller ventende i de lange køer foran de godgørende hjælpeorganisationer, der uddeler mad. Da vi i går var på optagelse foran en af disse køer var de unge mænd først bange for at blive filmet, men gradvist kom flere og flere til indtil vi var omringet af asylansøgere. Alle var vrede på Grækenland, som beskyldes for, at behandle ansøgerne umenneskeligt. En ung mand blev ved at følge efter mig, og han tiggede og bad mig om at hjælpe ham. 'Jeg sover i en park i kulden. Jeg har set min bedste ven dø her i byen', fortalte han. Jeg havde ingen mulighed for at tjekke om det passede, men det er i hvert fald uomtvisteligt, at strømmen af mennesker, der vil have asyl i Europa, og som nu opholder sig på ubestemt tid i Athen, stiger dag for dag. Op mod 75 procent af alle, der søger mod Europa, kommer gennem Grækenland, og grundet den økonomiske krise, virker det nærmest som om, at den pressede græske stat har givet op overfor problemet. Langt fra Athens gader og parker, i Bella Center i København, skal EU's justits- og indenrigsministre i dag mødes for at finde en løsning på problemet. Ikke for Patrick eller den desperate unge mand uden navn, men for Grækenland. EU-landene modtog sidste år en kvart million asylansøgere - og en halv million illegale immigranter, og i Sydeuropa har lande som Malta, Cypern og Grækenland modtaget så mange mennesker ude fra, at de ikke kan håndtere presset uden hjælp. Resultatet kan man se i Athens gader. Med justitsminister Morten Bødskov for bordenden skal EU-landene prøve at blive enige om, hvordan de bedre kan hjælpe hinanden med at løse problemerne med asylsøgere og illegale indvandrere. Hvis det lykkes, kan Patrick - måske - komme ud af ruinen, ud af slummen og videre til noget der bare ligner en fremtid.",Menneskelig tragedie i Athen,http://dr.dk/nyheder/udland/menneskelig-tragedie-i-athen,2012-01-26 08:21:15+00:00
2013-06-18T13:55:00+00:00,"Flere end en tredjedel af de 6180 udlændinge, der sidste år søgte om asyl eller humanitært ophold i Danmark, fik ja i første hug. Og af resten endte en fjerdedel i sidste ende med også at få lov til at blive. Det viser en opgørelse fra EUs statistiske kontor, Eurostat, der dermed placerer Danmark på en ottendeplads og et godt stykke over gennemsnittet for, hvor tilbøjelig EU-landene er til at sige ja til asylansøgninger. Malta er med en anerkendelsesrate på 90 procent uden sammenligning det land, der træffer flest positive afgørelser i første instans. Derefter følger Italien med en ja-procent på 61,7 procent og Finland med positive afgørelser i halvdelen af alle asylsager. Danmark ligger med 36,2 procent med i en større pulje lande, der blandt andre tæller Portugal, Holland, Slovakiet og Sverige. Gennemsnittet er 28,2. Grækenland er med en ja-procent på bare 0,9 procent det land, der godkender færrest i første instans. Men samtidig et land hvor relativt mange - nemlig 32 procent - får ja i anden omgang. Der var sidste år 407.270 udlændinge, der søgte asyl eller andre former for humanitært ophold i de 27 EU-lande. Næsten en fjerdedel af dem - 96.000 - blev registreret i Frankrig, mens Estland med bare 70 ansøgninger var det mindst populære asylland. Danmark, der er EUs syttendestørste land, lå i 2012 nummer 10 på listen over, hvem der tog imod flest udlændinge af humanitære årsager. Langt størstedelen af de 102.705 udlændinge, der fik beskyttelse i EU sidste år - 18,2 procent - kom fra Syrien. Næststørste gruppe er afghanere med 13,1 procent fulgt af somaliere med 7,9 procent. /ritzau/",Danmark blandt de lande der oftest siger ja til asyl,http://dr.dk/nyheder/udland/danmark-blandt-de-lande-der-oftest-siger-ja-til-asyl,2013-06-18 13:55:00+00:00
2010-03-22T05:43:00+00:00,"Asylansøgere får ikke en fair behandling, når de sendes tilbage til Grækenland som første asylland. Det hævder Amnesty International i en ny rapport. Organisationen opfordrer samtidig EU-landene samt Norge og Schweiz til straks at holde op med at sende asylsøgere tilbage til Grækenland, selv om de har ret til at gøre det ifølge EU-reglerne i den såkaldte Dublin II-forordning. De græske myndigheder sørger ikke for at sikre asylansøgernes grundlæggende rettigheder og sikkerhed, lyder det fra Amnesty. I de første 10 måneder af 2009 blev der ifølge rapporten sendt i alt 995 asylansøgere retur til Grækenland fra Danmark, Østrig, Belgien, Finland, Holland, Norge og Schweiz.",Amnesty: Send ikke folk til Grækenland,http://dr.dk/nyheder/indland/amnesty-send-ikke-folk-til-graekenland,2010-03-22 05:43:00+00:00
2013-10-10T18:00:00+00:00,I følge Anders Norup foreligger der endnu ikke en konkret dato for hvornår asylansøgerne kan flytte ind.,Asylcenter er en realitet i Rebild,http://dr.dk/nyheder/regionale/nordjylland/asylcenter-er-en-realitet-i-rebild,2013-10-10 18:00:00+00:00
2011-10-23T09:00:00+00:00,"Familien Ali er en af de familier, der har fået afslag på asyl, og som ikke kan vende tilbage til deres hjemland Syrien. De har i alt boet på danske asylcentre i 10 år. De to børn, otte-årige Biri Ali og fem-årige Amin Ali, er begge født og opvokset i Asylcenter Kongelunden ved Dragør. - Jeg har været her i lang tid. Det er ikke godt, og jeg hader, når jeg skal være her i så lang tid, siger Amin Ali. Familien har flere gange fået afslag på asyl her i landet, men de kan heller ikke sendes tilbage til deres hjemland Syrien. De er nemlig statsløse kurdere, og derfor er der fare for, at de bliver udsat for tortur. - Det går hårdt udover os alle at leve i uvished om, hvad der skal ske, men det er specielt hårdt for børnene. Hver gang de lige har fået nye venner, så flytter de igen, og derfor er mine børn bange for at knytte sig til andre, det er meget svært for os, siger faren Ferhad Ali. Men hvorfor flytter I så ikke til et andet land i stedet for at blive i Danmark? - Vi har prøvet at tage til Sverige, men blev næsten sendt tilbage til Danmark igen af den svenske regering, fordi det er her, vores sag bliver prøvet, siger Ferhad Ali.",- Det er hårdt at leve i uvished,http://dr.dk/nyheder/indland/det-er-haardt-leve-i-uvished,2011-10-23 09:00:00+00:00
2010-02-03T06:47:00+00:00,"Den stigende vold i Afghanistan betyder, at færre afghanske asylansøgere i Sverige sendes hjem igen. Migrationsverket, der svarer til vores Udlændingeservice, siger at flere provinser i Afghanistan nu bedømmes som usikre. - Tidligere bedømte vi, at der var indre væbnede konflikter i seks provinser. Nu mener vi at det er i 10 provinser, og i yderligere 18 er der alvorlige modsætninger mellem forskellige befolkningsgrupper, siger en chef på Migrationsverket til den svenske radioavis EKOT. Retssikkerheden i Afghanistan anses også for at være under al kritik. Der er udbredt korruption og kvinder, som anmelder overgreb, risikerer at udsættes for yderligere overgreb af myndighedspersoner, mener de svenske asylmyndigheder. Til sammen betyder det, at flere afghanere får lov at blive i Sverige. Men der er stadig tale om en individuel afgørelse og den afhænger af, hvad man lægger til grund for asylansøgningen, siger retschefen fra Migrationsverket. Antallet af asylansøgere fra Afghanistan steg kraftigt i Sverige sidste år og den udvikling ser ud til at fortsætte, siger EKOT. I fjor søgte næsten 1.700 afghanere om asyl i Sverige. Knap 1.200 fik lov at blive. Retschefen på Migrationsverket Mikael Ribbenvik regner med at situationen i Afghanistan vil blive værre endnu. - Vi har planlagte troppeforstærkninger fra USA og andre lande, som formodentlig vil påvirke sikkerhedssituationen og samtidig har vi den ustabile situation efter valget, siger han. Han tror at stridighederne vil øges, når der kommer flere udenlandske soldater til Afghanistan.",Flere afghanere får asyl i Sverige,http://dr.dk/nyheder/udland/flere-afghanere-faar-asyl-i-sverige,2010-02-03 06:47:00+00:00
2011-01-27T08:01:00+00:00,"I går fik tusindvis af asylansøgere fra det græske asylkaos muligheden for at blive flygtninge i Danmark, sålænge de kaotiske tilstande i Grækenland fortsætter. Integrationsminister Birthe Rønn Hornbech, satte dermed det såkaldte Dublin II-direktiv ud af kraft, hvor man kun kan søge asyl i ét EU-land. Samtidig kritiserede Birthe Rønn Hornbech i skarpe vendinger grækerne for et kaotiske asylsystem og for den ikke-eksisterende sikkerhed for asylansøgere. Hos den græske ambassade i København erkender man, at forholdene for asylansøgere er uholdbare. - Situationen udgør en kæmpe byrde for Grækenland både finansielt såvel som administrativt. Samtidig har den udviklet sig kritiskl, og vi er meget tæt på en humanitær krise, skriver den græske ambassade i et svar til DR Nyheder. Samtidig mener grækerne, at man ikke kan kalde problemerne for et isoleret græsk problem. - At behandle hver enkelt asylansøger på en måde som lever op til internationale og europæiske standarder, er en udfordring som intet EU-medlemsland tidligere har stået overfor, og intet medlemsland kan klare alene, skriver den græske ambassade. Grækerne er glad for suspenderingen af Dublin II-direktivet, som betyder, at eksempelvis Danmark ikke sender 340 asylansøgere tilbage til Grækenland. - Vi tager positivt imod den midlertidige suspendering af Dublin II-regulativet, men det er stadig en uretfærdig byrde på enkelte medlemslande. Det er uretfærdigt at skabe fælles høje regler for behandlingen af personer fra tredjeverdens-lande, når medlemslandene ikke deler den samme byrde i antallet af asylansøgere, skriver ambassaden.",Græsk ambassade: Tæt på humanitær krise,http://dr.dk/nyheder/indland/graesk-ambassade-taet-paa-humanitaer-krise,2011-01-27 08:01:00+00:00
2011-01-24T05:00:00+00:00,"Det er ulovligt for asylansøgere at arbejde, mens deres asylansøgning bliver behandlet. Men det er fuldt lovligt at indgå en praktikaftale med en virksomhed i op til et halvt år. I den periode kan asylansøgeren følge med i arbejdet på en dansk virksomhed og vedligeholde de færdigheder, de har med sig fra hjemlandet. Men asylansøgeren må ikke arbejde, ikke få løn og ikke være alene i forretningen eller restaurationen. Det ser flere arbejdsgivere dog stort på. I følge SKAT møder de flere asylansøgere, som helt åbenlyst laver langt mere end bare at være i praktik. - Vores konstatering er, at vi har mødt flere på de kontrakter, siger Lisbet Hedelund, afdelingsleder i SKAT København. - Vi møder nogen, der står mutters alene i forretningen, og man må ikke udføre et egentligt stykke arbejde på sådan en praktikaftale. Nogle svinger også både gryder og pizzadej ret rutineret. Avisen.dk har talt med flere kilder i asylmiljøet, der bekræfter, at mange i praktik reelt arbejder sort. - De får lommepenge, mad eller cigaretter for arbejdet, fortæller Hassan Abbas fra sammenslutningen af kurdiske foreninger i København til Avisen.dk. Omkring 500 asylansøgere er årligt i praktik blandt andet gennem Dansk Røde Kors.",Asylpraktik dækker over ulovligt arbejde,http://dr.dk/nyheder/indland/asylpraktik-daekker-over-ulovligt-arbejde,2011-01-24 05:00:00+00:00
,,,,
2011-02-10T10:47:00+00:00,"Afviste asylansøgere holdes bag lås og slå på det lukkede Ellebæk ved Sandholm, mens de venter på hjemsendelse. Selv om de ikke er kriminelle. De venter på ubestemt tid i måneder og halve år på at blive hjemsendt. Flere asylansøgerne har store psykiske problemer og traumer efter eksempelvis at have været udsat for tortur. De danske myndigheder gør ikke nok for at sikre sig, at de psykisk syge asylansøgere ikke ender i fængsel. Dermed bryder de danske myndigheder menneskerettighederne. Ifølge Menneskeretskonventionen har Danmark pligt til at sikre, at særligt sårbare mennesker ikke bliver sat i fængsel. Det forklarer Peter Vedel Kessing, jurist på institut for menneskerettigheder. - Man skal sikre sig, at de mennesker der kommer ind at sidde, kan tåle at sidde inde, siger Peter Vedel Kessing til DR's P1. Myndighederne gør slet ikke nok for at sikre sig, at psykisk syge og andre sårbare grupper ikke ender bag tremmer. DR har fundet flere konkrete eksempler på mennesker, der ikke burde sidde i fængsel, men som alligevel har siddet i Ellebæk. Vicepolitimester Ole Andersen er leder af rigspolitiets nationale udlændingecenter og er ansvarlig for udsendelse af afviste asylansøgere. Når Ole Andersen og hans kolleger frihedsberøver en afvist asylansøger sker det uden at vide om den frihedsberøvede, kan tåle at sidde inde. - Vi har sjældent sagen fulgt oplyst, når vi foretager en frihedsberøvelse. Det tager tid, og det vil typisk ske hen ad vejen, siger Ole Andersen til DR's P1. Politiet forholder sig altså ikke til, om den de spærrer inde, for eksempel er et tortur-offer, der har klaustrofobi og ikke kan tåle at være spærret inde. - Vi forholder os til, at asylansøgerens ansøgning typisk er blevet afvist, og at personen dermed befinder sig i en udsendelsesposition, siger Ole Andersen. Derfor vil Ole Andersen heller ikke afvise, at det kan forekomme, at man nu og i fremtiden spærrer folk inde, der har en lægefaglig vurdering, hvoraf det klart fremgår, at personen ikke kan tåle at være frihedsberøvet. Politiet henter jævnligt asylsøgerne direkte fra den særlige omsorgsafdeling i Kongelunden for psykisk syge asylsøgere. Men heller ikke i de tilfælde, undersøger politiet asylsøgernes sundhedstilstand, inden de sætter dem i dent lukkede asylfængsel. Det erkender den asnvarlige i Rigspolitiet, Ole Andersen, overfor DR's P1. Amnesty International opfordrer politikerne til at lave screeningsregler, så ikke alle afviste asylsøgere ender i fængslet. - Vi har eksempler på folk, som har fået forværret deres psykiske tilstand ved at sidde i Ellebæk. Der ikke meget at betænke sig over andet end at udtænke nogle bedre screeningsregler for, hvem man placerer bag tremmer, siger pressechef i Amnesty international Ole Hoff-lund.",Danmark bryder menneskerettighederne systematisk,http://dr.dk/nyheder/indland/danmark-bryder-menneskerettighederne-systematisk,2011-02-10 10:47:00+00:00
2011-03-18T14:59:20+00:00,"Aktivisterne bag Asylbureau er i Østre Landsret blevet frifundet i en sag om brud på Udlændingeloven. I byretten blev formuen på 308.000 kroner konfiskeret, og Asylbureau, der er Kirkeasyls vikarfirma, fik en bøde på 10.000 kroner for at skaffe arbejde til afviste asylansøgere, så de kunne få lovligt - midlertidigt - ophold. Det skete på baggrund af den såkaldte beløbsordning, der sikrer ophold til folk, der ansættes til en løn på mindst 31.000 kroner om måneden. - Dommen er en stor sejr for det mellemfolkelige og solidariske asylpolitiske arbejde i Danmark, og en kæmpe begmand til de politikere, der har forsøgt at stemple Kirkeasyl og de mange tusinde aktivister som kriminelle, siger Jakob Tamsmark, talsperson for Asylbureau. Som følge af den oprindelige beslaglæggelse måtte Asylbureau indstille sine aktiviteter. Nu får man pengene tilbage, men der er dog ingen planer om at starte virksomheden op igen. Pengene vil blive brugt til nye asylpolitiske aktiviteter, siger Jakob Tamsmark.",Frikendt for at skaffe job til afviste asylsansøgere,http://dr.dk/nyheder/indland/frikendt-skaffe-job-til-afviste-asylsansoegere,2011-03-18 14:59:20+00:00
2011-02-10T14:36:00+00:00,"En advokat, der har forsvaret hundredvis af afviste asylansøgere, giver ikke meget for den retshandling, der foregår i retten i Hillerød. - Jeg oplever, at det er rent teater eller cirkus at møde i retten i Hillerød til fristforlængelser, siger Kåre Traberg til DR Nyheder. Den danske lovgivning foreskriver, at en frihedsberøvet hver fjerde uge skal stilles for en dommer for at prøve, om han eller hun fortsat skal være varetægtsfængslet eller frihedsberøvet. Advokat Kåre Traberg har forsvaret hundredvis af afviste asylansøgere der, mens de venter på hjemsendelse, er spærret i Ellebæk, som er et fængsel for afviste asylansøgere. De sidste mange år har Kåre Traberg kun få gange oplevet, at en klient blev løsladt, og det har ikke været som et reelt resultat af retshandlingen. - Vi taler om en eller to gange de sidste mange år, hvor en dommer har løsladt en klient. Og i de tilfælde har det været aftalt op til retsmødet, så det har været en ren administrativ formalitet at løslade klienten, siger Traberg. - Kendelsen lyder altid ""fortsat frihedsberøvelse i fire uger eller fortsat varetægtsfængsling"", uddyber Kåre Traberg. Advokaten med den store erfaring på området efterlyser en reel retshandling i stedet for det teater, der udspiller sig i retten. - Det er ren effektuering, det der sker. Der foregår ingen sagsbehandling fra dommerens side, med det skal se ud som om, at der har været en dommer ind over. Politiet kunne lige så godt skrive til mig, at manden fortsat skal være fængslet, siger Traberg. Det cirkus Kåre Traberg oplever gang på gang i retten i Hillerød, ønsker han indstillet, for sine klienters skyld. - Vi bør se på om domstolen skal skæres væk, så vi kalder en spade for en spade. Eller om vi skal tildele dommeren den indflydelse han bør have, hvor han reelt vurderer, om klienten skal være fængslet eller ej.",Advokat: Retten i Hillerød er ren teater,http://dr.dk/nyheder/indland/advokat-retten-i-hilleroed-er-ren-teater,2011-02-10 14:36:00+00:00
2011-01-24T12:30:00+00:00,"Dansk Røde Kors vil gerne hjælpe grækerne med at forbedre forholdene for asylansøgere, som integrationsminister Birthe Rønn Hornbech har opfordret dem til. Grækenland har ikke kræfterne selvDet skulle i såfald ske i samarbejde med Græsk Røde Kors. - Det er helt tydeligt, at Grækenland ikke har kræfterne og økonomien til at bygge det her asylsystem op, så de må have hjælp, siger asylchef i Dansk Røde Kors, Anne la Cour Vågen Asylansøgere udsat for politivold Ifølge Anne la Cour Vågen lever asylansøgerne på nuværende tidspunkt under forfærdelige vilkår. - Det er helt forfædeligt. Asylsystemet er brudt sammen på den måde, at folk ikke får tag over hovedet, ikke noget mad, ingen hjælp til behandling af sager, tilfældige fængslinger og de bliver udsat for vold af politiet, siger Anne la Cour Vågen. Helt konkret vil Dansk Røde Kors hjælpe grækerne med opbygning af modtagecentre og tilbyde sin ekspertise inden for psykologhjælp, skolegang og sundhedsområdet EU-korrespondent for DR, Ole Ryborg, har fulgt situationen i Grækenland tæt, og han ser ikke tegn på bedring, selvom EU har givet grækerne 70 millioner kroner i støtte, sendt eksperter afsted til bevogtning af grænser og hjulpet med opbygningen af et moderne asylsystem. - Den her EU-indsats, man har sat i gang, den er sat til at vare seks måneder, men der er ikke nogen som regner med, at Grækenland vil være i stand til at håndtere det her, før tidligst i udgangen af i år, siger Ole Ryborg.",Røde Kors: Græsk asylsystem brudt sammen,http://dr.dk/nyheder/indland/roede-kors-graesk-asylsystem-brudt-sammen,2011-01-24 12:30:00+00:00
2011-02-10T07:40:00+00:00,"I Norge skal asylansøgere tvinges til at se en film om homoseksuelle. Formålet er at fortælle om de vide rammer, samfundet har. Det norske udlændingedirektorat har bestilt en særlig film til formålet og den skal være tilgængelig på 13 forskellige sprog. Vi vil vise, at homoseksualitet er normalt og acceptabelt. Vil man leve i Norge og være en del af det norske samfund, må man acceptere det, siger filmens instruktør Mari Finnestad. Filmen fortæller blandt andet om en homoseksuel indvandrer og et gift lesbisk par med børn. Filmen skal forebygge diskriminering og skabe bedre forståelse for norske forhold. Vi vil have det frem, som er normalt og accepteret, og vi vil understrege, at lovgivningen beskytter det enkelte menneske, siger instruktøren. Mari Finnestad påpeger, at det også er et mål med filmen at fortælle homoseksuelle, som endnu ikke er ""sprunget ud"", at der findes en organisation, som kan hjælpe dem. Mange asylsøgere kommer fra konservative samfund, der befinder sig der, hvor Norge var for 30 eller 40 år siden. Jan Harsem er leder af den kristne interessegruppe Cekem Scandinavia. Han mener at, filmen kan nedvurdere asylsøgere, fordi den ikke fortæller, at dens indhold også er kontroversielt i Norge.",Norske asylsøgere skal se homofilm,http://dr.dk/nyheder/udland/norske-asylsoegere-skal-se-homofilm,2011-02-10 07:40:00+00:00
2010-10-04T11:11:00+00:00,"Vikarbureauet Asylbureau Aps er blevet dømt for at have overtrådt både udlændinge- og straffeloven. Bureauet blev oprettet for at skaffe 287 afviste irakiske asylansøgere arbejde. Det skete efter at et større antal afviste asylansøgere forsøgte at undgå udvisning ved at tage ophold i Brorsons Kirke på Nørrebro i København. Byretten har fastsat straffen til en bøde på 10.000 kroner. Samtidig konfiskeres vikarbureauets formue på 308.000 kroner, som politiet beslaglagde i oktober sidste år, og bureauet skal også betale sagens omkostninger. - Det er rigeligt bekræftet, at Asylbureau har haft til hensigt ulovligt at beskæftige og aflønne irakerne. Viljen til at skaffe dem arbejde var der, og når viljen er der, kan man dømme for forsøg, sagde anklager Elisabeth Boserup i sin procedure. Derimod forsøgte forsvarsadvokat Christan Dahlager at argumentere for, at Asylbureaus forsøg på at skaffe de afviste asylansøgere et arbejde var fuldt lovligt. Vikarbureauet søgte nemlig om tilladelse via den såkaldte beløbsordning, hvor udlændinge kan tilbydes job i Danmark, hvis lønnen er mindst 31.500 kroner om måneden og Udlændingeservice godkender ansættelsen. Ifølge Dahlager var syv asylansøgere i spil til et job hos Asylbureau i første omgang, men kun på en betinget kontrakt, der forudsatte Udlændingeservices godkendelse. Godkendelsen nåede dog aldrig sagsbehandlingen, da de syv kandidater få dage senere blev deporteret ud af landet. - Derfor er det lidt besynderligt, at min klient sidder her på anklagebænken i dag, sagde Dahlager under sagen. Asylbureau aps. har meddelt, at dommen ankes.",Asylbureau dømt i byretten,http://dr.dk/nyheder/indland/asylbureau-doemt-i-byretten,2010-10-04 11:11:00+00:00
2010-11-11T05:50:00+00:00,"Det er langtfra sikkert, at en ekstra pose penge og et stærkt politisk ønske er nok til at sende afviste asylansøgere hurtigere hjem. For ifølge Rigspolitiet, der står for hjemsendelserne, er det ikke så enkelt, som politikerne gør det til. I finansloven for næste år vil regeringen og Dansk Folkeparti således styrke Rigspolitiets udsendelsesarbejde med en specialenhed i Integrationsministeriet til otte millioner kroner årligt. - Vi kan ikke bare sende folk ud. Hjemlandene skal jo også acceptere de hjemsendte som statsborgere, og i nogle lande er det vanskeligt, siger Christen Østergaard, der er chef for Nationalt Udlændingecenter i Rigspolitiet. Der er i 2010 sket en stigning i antallet af afviste asylansøgere, som ikke frivilligt vil forlade Danmark og nu befinder sig i såkaldt udsendelsesposition. - Men selv om vi fik 1000 mand nu og her, så er der en lang række problemstillinger, som vi skal have på plads først, siger Christen Østergaard. Venstres integrationsordfører Karsten Lauritzen mener imidlertid, at Rigspolitiet tager helt fejl i sin vurdering. Processen kan sagtens speedes op, fastslår han. - Situationen i dag er ikke acceptabel. Der går alt for lang tid, og det er bestemt muligt at forbedre procedurer, også i Rigspolitiets Udlændingeafdeling, siger Karsten Lauritzen.",Politiet undsiger hurtigere udvisning,http://dr.dk/nyheder/indland/politiet-undsiger-hurtigere-udvisning,2010-11-11 05:50:00+00:00
2010-07-16T14:34:51+00:00,"Danmark fortsætter med at sende asylansøgere retur til Grækenland. Det fastslår integrationsminister Birthe Rønn Hornbech, selv om Den Europæiske Menneskerettighedsdomstol har fået politiet til at tilbageholde tre asylansøgere i Danmark med henvisning til den såkaldte Regel 39. Ifølge Birthe Rønn Hornbech er det imidlertid afgørende, at der ikke er faldet dom i sagerne ved Menneskerettighedsdomstolen. - Der bliver ikke ændret noget i praksis. Der er ikke tale om en dom, men om en opsættende virkning med hensyn til en konkret sag. Sagens indhold er der ikke taget stilling til hos domstolen, siger integrationsministeren. Socialdemokraterne og Dansk Flygtningehjælp mener dog, at risikoen for asylansøgere, der bliver sendt retur til Grækenland, er for stor. Generalsekretær for Dansk Flygtningehjælp, Andreas Kamm, forstår ikke ministerens holdning. - Der er en kraftig indikation af, at det er risikofyldt at sende asylansøgere hjem til Grækenland nu. Jeg kan ikke forstå, at man kan fastholde den form for praksis. Det er jo reelt at tage asylansøgerne som gidsler, siger Andreas Kamm. Han understreger, at Grækenland i forvejen slet ikke har kapacitet til så mange asylansøgere. Som det ser ud nu, har landet 1000 pladser på asylcentre til over 20.000 asylansøgere. Den socialdemokratiske ordfører Henrik Dam Kristensen er enig i, at integrationsministeren må tage affære. Han ønsker dog også, at man lægger pres på EU-Kommissionen i forhold til at få rettet op på asylproblemerne i Grækenland. - Det er ikke rimeligt, at Birthe Rønn Hornbech ikke tager det op på EU-plan. Grækenland er ikke gode nok til at administrere asylproblemerne. Det europæiske fællesskab må tage sig af det og få styr på området, siger Henrik Dam Kristensen.",Birthe Rønn fastholder asylpolitik,http://dr.dk/nyheder/politik/birthe-roenn-fastholder-asylpolitik,2010-07-16 14:34:51+00:00
2010-08-12T12:54:00+00:00,"Natten mellem torsdag og fredag er det et år siden, at politiet trængte ind i Brorsons Kirke på Nørrebro i København og anholdt 17 irakiske mænd. Aktionen kom som følge af den aftale, som Danmark 13. maj 2009 indgår med Irak om, at i alt 282 irakiske asylsøgere kan sendes hjem. I tiden efter aftalen tager cirka 20 afviste irakere, der ønsker at få deres asylsager genåbnet, ophold først i Vor Frue Kirke, senere i Brorsons Kirken. Cirka 70 mænd, kvinder og børn befinder sig i Brorsons Kirke, da politiet ved 01.30-tiden natten til d. 13. august indleder deres aktion. - Målet er ikke at rydde kirken helt, men de vil have fat i 10-15 unge mænd, siger talsmand for politiet, Flemming Steen Munch, i timerne efter anholdelserne. Han vil ikke præcisere, hvorfor det kun er de unge mænd, de går efter. Foran kirken har der siddet vagter fra foreningen Kirkeasyl, og de starter en sms-kæde med informationer om politiets indtrængning. I timerne efter samler der sig omkring 150 demonstranter på gaderne omkring kirken. Flere demonstranter sætter sig ned for at forhindre politiet i at føre de anholdte irakere væk, og der opstår en aggressiv stemning mellem politi og demonstranter. Politiet trækker stave og bruger peberspray for at rydde vejen, og fem demonstranter bliver anholdt. Senere på dagen d. 13. august tvangshjemsendes syv irakere. I fem danske byer samler der sig mange tusind mennesker for at demonstrere for de afviste asylansøgere. Samtidig begynder videooptagelser og vidneberetninger fra nattens aktion at dukke op i medierne, og der rejser sig en voldsom kritik dels af politiets indtrængning og anholdelserne midt om natten, dels af politiets brug af stav og peberspray mod demonstranterne. Særlig en episode med en siddende kvinde, der får otte slag på kroppen, mens hun forsøger at komme væk, vækker harme. Se videoen her. Efterfølgende offentliggør politiet videosekvenser, der er optaget af dem selv under aktionen inde i kirken. Den viser skrækslagne irakere, der reagerer voldsomt på politiets indtrængen. Efter 45 minutter inde i kirken tager politiets hjelme på, fordi der blev kastet glas efter dem. Også politisk er der debat. Det Radikale Venstre kalder rydningen for bestillingsarbejde, sat i gang af Pia Kjærsgaard, mens Socialdemokraterne er splittet i deres holdninger. Per Ramsdal, der er sognepræst i Brorsons Kirke, bliver i september 2009 sigtet for overtrædelse af udlændingeloven for i sommeren 2009 at have bistået afviste asylansøgere med at skjule sig for de danske myndigheder og for at have hjulpet personer, der var eftersøgt af politiet, med at opholde sig ulovligt i landet. Han bliver desuden sigtet for at deltage i at fremskaffe og formidle gemmesteder til de pågældende. Sigtelsen kommer, efter en BT-journalist ringer til ham under dække af at ville stille et kælderrum til rådighed for illegale flygtninge. Journalisten optager samtalen, hvori Per Ramsdal tilkendegiver, at han kan hjælpe. Politiet frafalder sigtelserne mod præsten d. 5. januar, og giver som begrundelse er ""at videre forfølgning ikke kan ventes at føre til, at De findes skyldig til straf"" 12. maj 2010 udtaler statsadvokaten kritik af den betjent, der under rydningen tilførte en siddende kvinde otte slag med sin stav. Politiforbundets formand, Peter Ibsen, tager kritikken til sig, men forventer ikke, at der vil komme en disciplinærstraf til den pågældende betjent. De seneste tal fra Rigspolitiet viser, at der i Danmark d. 10. juli 2010 var 89 irakere i såkaldt udsendelsesposition. Det vil sige, irakere, der har fået afslag på asyl og står til hjemsendelse, men endnu ikke har forladt landet. Siden hjemsendelsesaftalen mellem Danmark og Irak blev indgået 13. maj 2009 er 250 irakere blevet hjemsendt, heraf en del under ledsagelse. I aften d. 12. august 2010 bliver der afholdt mindearrangement for de irakiske asylansøgere. Det foregår i Brorsons Kirke fra kl. 22.00.",Et år efter rydningen af Brorsonskirken,http://dr.dk/nyheder/indland/et-aar-efter-rydningen-af-brorsonskirken,2010-08-12 12:54:00+00:00
2010-05-27T04:00:00+00:00,"En ny undersøgelse fra Dansk Røde kors viser, at asylansøgere ofte krænkes, når de opholder sig i Grækenland. Alligevel sender Danmark flygtninge retur til Grækenland, hvis de er blevet registreret der, før de ankommer hertil. Det er lovligt, fordi asylsager som udgangspunkt skal afgøres i det første EU-land, en ansøger er landet i. Og det er ofte Grækenland. Men en undersøgelse blandt 300 flygtede familier, som Røde Kors har lavet, viser, at omkring en fjerdedel har været udsat for alvorlige krænkelser i Grækenland, fortæller psykolog Ditte Shapiro fra Røde Kors. - Min vurdering er, at mindst en fjerdedel har været udsat for krænkende oplevelser i Grækenland, siger hun. Og det er ikke småting, asylansøgerne udsættes for. - Forældre fortæller, at de er blevet slået af politiet, mens de har holdt deres børn i hånden. En højgravid kvinde måtte ikke komme på hospitalet, da hendes fødsel gik i gang. Og små børn er blevet nægtet lægehjælp, fortæller Ditte Shapiro. De forhold kan ingen sendes tilbage til, mener Dansk Røde Kors. - Vores undersøgelse dokumenterer klart, at asylansøgere behandles umenneskeligt i Grækenland, og derfor skal vi øjeblikkeligt stoppe med at sende asylansøgere tilbage dertil, siger generalsekretær Anders Ladekarl. Asylsager skal som udgangspunkt behandles i det land, som asylansøgeren først lander i indenfor EU. Det sikrer den såkaldte Dublin-forordning. Men Dublin-forordningen giver også medlemslandene ret til selv at behandle asylsager fra ansøgere, der først har været i et andet land. I tilfældet med Grækenland anbefaler FN, at man benytter den mulighed og lader være med at sende flygtninge retur. Men Danmark har siden 2006 tilbagesendt mindst 20 flygtninge til Grækenland. At tallet ikke er højere skyldes blandt andet, at Danmark først sikrer sig, at grækerne vil give flygtningene lov til at søge asyl i landet. Onsdag eftermiddag meddelte Integrationsministeriet, at man ikke længere vil vente på græske garantier, men som udgangspunkt nu automatisk vil sende asylansøgerne tilbage. Det chokerer Dansk Røde Kors. - Det er stærkt overraskende og rystende. Vi fremlægger nu dokumentation for, hvordan asylsøgere behandles i Grækenland. Og svaret er så, at man nu vil sende endnu flere tilbage. Det er umenneskeligt, siger Anders Ladekarl.",Flygtninge sendes til krænkelser i Grækenland,http://dr.dk/nyheder/indland/flygtninge-sendes-til-kraenkelser-i-graekenland,2010-05-27 04:00:00+00:00
2010-02-09T20:48:41+00:00,"Foreningen Kirkeasyl, som sidste år mobiliserede tusinde af mennesker til støtte for en gruppe afviste irakiske asylansøgere, har besluttet at nedlægge sig selv. Det skriver hjemmesiden modkraft.dk Kirkeasyl ser sin rolle som udspillet. Beslutningen om at nedlægge netværket har ifølge foreningens talsmænd været undervejs igennem længere tid. Siden politiets aktion mod Brorson Kirke og de efterfølgende deportationer har asylaktivisterne brugt meget tid på at evaluere begivenhederne, fortæller de to talsmænd. Brorson Kirke blev ryddet af politiet den 13. august under stor mediebevågenhed. Mange af de irakere, som befandt sig i kirken, er senere blevet sendt ud af landet trods Kirkeasyls forsøg på at forhindre det. - Selv om vi ikke har kunnet hindre mange udvisninger, har vi gennem kirkeaktionen og samarbejdet med irakerne fået sat asylpolitikken på dagsordenen. De reelle konsekvenser blev tydelige, nemlig at fraserne om en fast og fair udlændingepolitik er blodig alvor for konkrete mennesker, siger Jakob Hjuler Tamsmark til modkraft.dk. Onsdag den 10. februar opløser Kirkeasyl derfor officielt sig selv. - Vi har ikke længere de samme muligheder for at støtte udvisningstruede irakere. Irakerne befinder sig enten ikke længere her i landet, er gået under jorden eller opholder sig i asylcentrene. Derfor er vores rolle udspillet, siger Laurids Hougaard. Alligevel mener talsmændene, at Kirkeasyls arbejde fra Brorson Kirke har været en succes, der gjorde det muligt for almindelige mennesker, at engagere sig på forskellige måder i dansk asylpolitik. De vil forsøge at føre arbejdet videre i et nyt asylpolitisk netværk, som er i støbeskeen.",Kirkeasyl nedlægger sig selv,http://dr.dk/nyheder/indland/kirkeasyl-nedlaegger-sig-selv,2010-02-09 20:48:41+00:00
2013-09-19T06:15:22+00:00,"Antallet af syriske asylansøgere er steget markant, siden den syriske konflikt brød ud i marts 2011. Det anslås, at hovedparten af syriske asylansøgere opnår asyl. * Juli 2013: 163. * Juni 2013: 122. * Maj 2013: 89. * April 2013: 95. * Marts 2013: 81. * Februar 2013: 68. * Januar 2013: 114. Fordelt på år: * 2013 (efter årets første seks måneder): 732. * 2012: 822. * 2011: 429. (Der tages forbehold for, at der løbende kan forekomme efterkorrektioner til disse tal) Kilde: Udlændingestyrelsen /ritzau/",FAKTA: Så mange syrere søger om asyl i Danmark,http://dr.dk/nyheder/politik/fakta-saa-mange-syrere-soeger-om-asyl-i-danmark,2013-09-19 06:15:22+00:00
2012-07-24T15:13:00+00:00,"Det er en ganske usædvanlig løsning, når Udlændingestyrelsen nu vælger at indkvartere asylansøgere i Odense-bydelen Vollsmose. Det erkender centerdirektør i Udlændingestyrelsen Anni Fode. - Det er en usædvanlig, ren midlertidig løsning at indkvartere i Vollsmose, siger hun om baggrunden for beslutningen. Ifølge Udlændingestyrelsen er det et ekstraordinært pres for at finde indkvarteringspladser, der fører til den ekstraordinære løsning. Indkvarteringen i Vollsmose skal først og fremmest anvendes til børnefamilier fra blandt andet det borgerkrigsramte Syrien, der ifølge styrelsen også i år udgør en af de større asylansøger-nationaliteter. Lige nu drejer det sig om cirka 500 mennesker. Flere politikere har rettet kritik af beslutningen om at indkvartere asylansøgere et sted, der i kritikernes øjne er socialt belastet. Og Anni Fode forstår, at folk kan undre sig. - Jeg har fuld forståelse for, at det opfattes som en usædvanlig disposition at indkvartere asylansøgere i et område med mange udlændinge. - Den midlertidige løsning er dog nødvendig i forhold til det pres, vi i øjeblikket er underlagt, blandt andet med et stigende antal asylansøgere og flere afviste asylansøgere i udsendelsesposition, siger hun og tilføjer: - Alternativet til den midlertidige indkvarteringsløsning i Vollsmose ville have været beboelse for børnefamilier under ringe vilkår og for en meget begrænset periode, der ville betyde nye flytninger for asylansøgerne. Røde Kors vil sørge for undervisning, aktivering og sundhedsbehandling af de asylansøgere, der er indkvarteret i Vollsmose. Udlændingestyrelsen vil sammen med Røde Kors nu tage skridt til at afholde et informationsmøde om indkvarteringen for beboerne i Vollsmose. /ritzau/",Udlændingestyrelsen: Stort asylpres lige nu,http://dr.dk/nyheder/indland/udlaendingestyrelsen-stort-asylpres-lige-nu,2012-07-24 15:13:00+00:00
2013-10-02T04:23:00+00:00,"De nyeste tal fra Udlændingestyrelsen taler sit klare sprog. Syrien er godt på vej til at blive det land, Danmark får flest asylansøgere fra. I hvert fald er der i årets første syv måneder flest asylansøgere fra Syrien. Hver sjette asylansøger i den periode var syrer, viser de foreløbige tal fra Udlændingestyrelsen. Og den tendens genkender politiets Udlændingekontrolafdeling i Padborg, der på det seneste har stoppet minibusser med flygtninge fra Syrien, som er forsøgt smuglet ind i landet. - Indenfor de seneste fjorten dage har vi taget en del, siger vicepolitiinspektør Palle Linné, leder af UKA i Padborg. For tre uger siden havde politiet ikke tilbageholdt syriske flygtninge, men siden da har grænsepolitiet tilbageholdt 46 voksne og 12 børn, der er flygtet fra Syrien. Det er typisk, at nationaliteten af flygtninge, der forsøger at komme illegalt ind i landet, afspejler konflikterne rundt om i verden. De fleste af de syriske flygtninge, som dansk politi stopper, er forsøgt smuglet ind i landet af en sluser, der har dem med i minibusser eller privatbiler. - Enkelte forsøger også at krydse grænsen med tog eller bus, men langt de fleste er i minibusser. Vi har dog ikke stoppet store busser med syriske asylansøgere, som tysk politi har, siger Palle Linné. I årets første syv måneder søgte 732 syrere asyl i Danmark, det er næsten lige så mange som hele sidste år, hvor 822 syrere søgte asyl og var det land med næst flest asylansøgere. I år topper Syrien listen over flest asylansøgere indtil nu, sidste år var Somalia det største asylansøgerland med 919 personer.",Boom i syrere ved grænsen,http://dr.dk/nyheder/regionale/syd/boom-i-syrere-ved-graensen,2013-10-02 04:23:00+00:00
2008-01-21T22:19:00+00:00,"Regeringspartierne og Dansk Folkeparti er godt trætte af, at løsgængeren Pia Christmas Møller - med hjælp fra to grønlandske mandater - har samlet et flertal mod den aftale om de afviste irakiske asylsøgere, VKO indgik i sidste uge. Pia Christmas-Møller får støtte fra Socialdemokratiet, De Radikale, Ny Alliance, SF, Enhedslisten og de to grønlandske folketingsmedlemmer Juliane Henningsen (IA) og Lars-Emil Johansen (Siumut) til at ændre grænsen for, hvornår afviste asylsøgere med børn kan flytte ud af asylcentrene fra tre til to år. I Politiken minder Dansk Folkepartis næstformand Peter Skaarup grønlænderne om, at de får tre milliarder om året i bloktilskud og fortsætter: - Grønlænderne skal være opmærksomme på, at når der sidder en selvstyre kommission og vurderer fremtiden for Grønland, så er der mange ting, som meget hurtigt kan blive relevante, hvis ikke man tænker sig om. Samme holdning har Venstres politiske ordfører, Inger Støjberg, der forventer, at forslaget falder, fordi de to grønlændere afstår fra at stemme. - Jeg må i mit stille sind undre mig over, at man pludselig vil stemme i et dansk indenrigspolitisk spørgsmål, når man samtidig sidder og forhandler om mere selvstyre på Grønland i selvstyrekommissionen. Så på den baggrund regner jeg ikke med, at de stemmer, siger hun til Politiken og afviser dermed, at regeringen for første gang, siden den kom til magten i 2001, skulle havne i en mindretalssituation. De grønlandske folketingsmedlem Lars-Emil Johansen fastholder sin ret til at stemme i sagen, men siger, at han vil genoverveje sine muligheder. - Det kan godt være, at meldingerne kommer til at gøre indtryk, men det kan også være, det virker modsat - det kommer an på tonen, og hvad man truer med, siger Lars-Emil Johansen til Politiken.",Regeringen presser grønlændere,http://dr.dk/nyheder/politik/regeringen-presser-gronlaendere,2008-01-21 22:19:00+00:00
2007-01-07T22:26:00+00:00,"Der skete ikke en utidig indblanding af politiske budskaber i folkekirken, da 11 præster fra Hillerød lørdag holdt forbøns-gudstjeneste for afviste irakiske asylansøgere. Det siger provst for Hillerød Provsti, Poul Henning Bartholin til Frederiksborg Amts Avis. 300 deltog i forbøns-gudstjenesten, mens yderligere 200 lyttede med ved højttalerne udenfor. - Mit umiddelbare indtryk er, at alt var, som det skulle være, og det har jeg fortalt til biskoppen, siger Poul Henning Bartholin.",Præsteaktion for irakere var OK,http://dr.dk/nyheder/indland/praesteaktion-irakere-var-ok,2007-01-07 22:26:00+00:00
2013-08-03T18:41:00+00:00,"Fremover skal de afviste asylansøgere samles i ét center med strikse madpakkeordninger og mere kontrol. Det siger Socialdemokraterne, der er klar til at stramme kursen over for dem, der ikke samarbejder om at forlade Danmark, når de har fået afslag på asyl. - Vi opretter hjemrejsecentre for at signalere, at afviste asylansøgere ikke skal være i Danmark, siger Trine Bramsen, formand for integrationsudvalget til DR Nyheder. Ibrahim Sabari er en af 1700 afviste asylsøgere, der i dag venter på hjemrejse i Danmark. Hans sag har varet tre et halvt år, og det har været hårdt: - Jeg har det rigtig dårligt. Jeg må hverken arbejde eller studere. Og jeg vil ikke rejse hjem, forklarer han til DR Nyheder. Regeringen og Enhedslisten indgik sidste år en aftale, som giver børnefamilier bedre mulighed for at bo og arbejde udenfor asylcentrene, mens deres sag behandles. Men aftalen åbner også mulighed for et hjemsendelsescenter for de afviste - og det skal på plads de kommende måneder, mener socialdemokraterne. Trine Bramsen forestiller sig ikke, at børnefamilier skal indkvarteres under mere lukkede forhold. Men for afviste voksne, der ikke vil rejse hjem, skal forholdene gå helt til grænsen af, hvad flygtningekonventionerne tillader. Samtidig skal hjemsendelsescentrene gøre det nemmere at tvangshjemsende de afviste. I dag skal Rigspolitiets folk køre fra København til for eksempel Hanstholm - med risiko for at den afviste slet ikke er i asylcentret I dag kan asylansøgerne frit forlade asylcentrene i op til tre dage, men fremover skal der langt skrappere meldepligt til for de afviste, mener regeringspartiet. - Det skal ikke minde om et hotelophold. De afviste asylansøgere skal tage hjem hurtigst muligt, tilføjer Trine Bramsen. Desuden skal alle afviste asylansøgere på ren madpakkeordning uden lommepenge til blandt andet busbilletter. Partierne bag asylaftalen mødes for at drøfte sagen i september.",S vil stramme kursen over for afviste asylsøgere,http://dr.dk/nyheder/politik/s-vil-stramme-kursen-over-afviste-asylsoegere,2013-08-03 18:41:00+00:00
,,,,
2011-06-16T23:35:00+00:00,"Mange asylansøgere fra det urolige Nordafrika er ikke rigtige flygtninge, men kriminelle, som bør udvises hurtigt, mener integrationsminister Søren Pind og De Konservative. Den konservative retsordfører har sendt et forslag om hurtigere udvisning til integrationsministeren. - Det er stærkt krænkende over for de reelle asylansøgere, at grupper af kriminelle udnytter vores system på groveste vis, siger Tom Behnke til Urban. Integrationsminister Søren Pind er enig med den konservative ordfører. - Jeg er umiddelbart positivt indstillet over for, at kriminelle asylansøgere får hastebehandlet deres sager, så de hurtigst muligt kan blive udsendt, siger Søren Pind.",K: Kriminelle skal hurtigere smides ud,http://dr.dk/nyheder/politik/k-kriminelle-skal-hurtigere-smides-ud,2011-06-16 23:35:00+00:00
2012-07-25T13:39:00+00:00,"Der er fire grunde til, at de danske asylcentre er pressede. Sådan lyder det fra Dansk Flygtningehjælp og Røde Kors. For det første, er der en stigning i antallet af asylansøgere. - Der hvor vi kan konstatere en svag stigning er fra lande som Syrien og Afghanistan, siger Line Bøgsted, juridisk konsulent for Dansk Flygtningehjælp, til DR Nyheder. Og det samme oplever Røde Kors. - Det er jo ganske naturligt, at når der er krig i et land, at der er flere der flygter og har behov for beskyttelse. Problemet er, at der er for mange asylsøgere i Danmark i forhold til, hvor mange pladser, der er, siger Anders Ladekarl, generalsekretær i Dansk Røde Kors. Han tilføjer, at der også er en stigning i antallet af flygtninge fra Somalia. Men det er ikke den eneste grund til, at de danske centre er presset, forklarer Line Bøgsted og henviser til, at det er blevet sværere at få asyl i andre europæiske lande, og at asylansøgerne derfor prøver igen. - Det som vi oplever i vores rådgivning er, at ansøgerne kommer fra andre lande, hvor de ikke har kunnet opnå at få behandlet deres asylansøgning, forklarer hun. Derudover er flere asylcentre inden for de seneste par år lukket ned. - Man har brugt de sidste par år på at lukke flere centre, fordi der var et faldende asylansøgertal, forklarer Line Bøgsted. En sidste grund til presset på asylcentrene er, at der sidder flere afviste asylansøgere i centrene. - Der er en stigning i antallet af asylansøgere, der ikke kan komme ud af landet, siger Anders Ladekarl. En af løsningerne kan ifølge ham være at lade asylansøgerne flytte ud af centrene tidligere, så der på den måde kommer flere pladser.",Derfor er de danske asylcentre pressede,http://dr.dk/nyheder/indland/derfor-er-de-danske-asylcentre-pressede,2012-07-25 13:39:00+00:00
2013-01-05T00:51:00+00:00,"En 37-årig afghansk flygtning er blevet hovedperson i en højst usædvanlig asylsag. Det skriver Politiken. I juni blev asylansøgeren Khojarejzullha Hamdard udvist af Danmark og med tvang fløjet tilbage til sit hjemland. Men efter kritik fra FN's Torturkomite - der mener, at Danmark har overtrådt torturkonventionen, og at manden risikerer at blive udsat for overgreb i Afghanistan - har Flygtningenævnet nu besluttet at genoptage sagen. Derfor er asylansøgeren efterlyst i Afghanistan med henblik på at genindrejse i Danmark. Planen er, at asylsagen skal gå om - hvis myndighederne kan finde flygtningen i den krigshærgede nation. Udlændingestyrelsen erindrer ikke at have haft tilsvarende sager, og asylansøgerens advokat, Niels-Erik Hansen, kalder sagsbehandlingen mærkværdig: - Sagen viser, at den retssikkerhed, der burde være for asylansøgere, er mangelfuld. Han er udsendt til et land, hvor han nu risikerer tortur, siger Niels-Erik Hansen. Hamdard kom til Danmark i 2010 og søgte om asyl, med henvisning til at de afghanske myndigheder anklagede ham for at være terrorist, og Talebanbevægelsen på den anden side beskyldte ham for at være spion. Han har efter eget udsagn været udsat for vold fra begge parter. Hverken Udlændingestyrelsen eller Flygtningenævnet troede på afghanerens skiftende forklaringer, og derfor blev han udvist af Danmark. Af samme grund afviste myndighederne en lægelig torturundersøgelse. FN mener, det var en fejl ikke at gennemføre en torturundersøgelse, og før den havde fundet sted, ville det være i strid med torturkonventionen at sende ham hjem. FN-komitéens kritik vækker undren i Flygtningenævnet. - Komiteens udtalelse synes at hvile på en misforståelse om, at nævnet ikke konkret har forholdt sig til de skader, klageren har oplyst, at han har pådraget sig som følge af overgreb fra de afghanske myndigheders side. Det er imidlertid ikke tilfældet, siger sekretariatschef i Flygtningenævnet Stig Torp Henriksen. Ifølge Røde Kors er chancerne for at finde asylansøgeren i Afghanistan minimale. /ritzau/",Danmark vil hente tvangsudvist tilbage,http://dr.dk/nyheder/indland/danmark-vil-hente-tvangsudvist-tilbage,2013-01-05 00:51:00+00:00
2013-08-04T17:49:00+00:00,"Det skal være vanskeligere for udlændinge at slå sig ned i Danmark, og alle asylansøgere, der rejser hertil på egen hånd skal afvises. Sådan lyder det fra Dansk Folkeparti, som præsenterer forslaget på sit sommergruppemøde mandag. Forslaget er del af en udlændingepakke, der skal gøre det langt sværere for udlændinge at slå sig ned i Danmark. Det skønnes, at op mod 7000 vil søge asyl i Danmark i år. Men står det til Dansk Folkeparti skal kun de 500 i FNs kvote kunne søge til Danmark. Det siger partiets udlændingeordfører, Martin Henriksen til DR Nyheder: - Hvis vores forslag bliver gennemført, vil det betyde en kraftig reduktion i indvandringen af arbejdskraft. Og det vil også betyde et fald i antallet af asylansøgere, som kommer til Danmark. Hos De radikale afviser gruppeformand, Sofie Carsten Nielsen forslaget: - Det er et studehandelstilbud, som Dansk Folkeparti kommer med. Jeg vil ikke tage imod det. Vi har indgået aftaler om, hvor mange flygtninge, vi skal tage imod. Vi tager hverken mere eller mindre, og det skal vi selvfølgelig også blive ved med, siger Sofie Carsten Nielsen til DR Nyheder.. Venstres integrationsordfører, Inger Støjberg mener, at der skal strammes på regeringens udlændingelempelser. Men Danmark skal ikke bryde med hverken konventioner eller EU-aftaler: - Venstre vil leve op til de internationale aftaler, vi har indgået, siger Inger Støjberg til DR Nyheder.",DF: Stop for alle asylsøgere til Danmark,http://dr.dk/nyheder/politik/df-stop-alle-asylsoegere-til-danmark,2013-08-04 17:49:00+00:00
2012-09-19T05:52:00+00:00,"Landets asylansøgere får nu lov til at bo, arbejde og uddanne sig uden for centrene efter seks måneder. Men selv om Dansk Røde Kors og Dansk Flygtningehjælp er godt tilfreds med hovedlinjerne i regeringens nye asylpakke - som ventes at blive fremlagt onsdag - erkender begge organisationer, at reglerne bliver svære at føre ud i livet. Det skyldes kravet om, at flygtningene skal samarbejde om deres hjemsendelse for at kunne blive boende uden for centrene, erfarer Politiken. - Vi håber, at myndighederne finder en løsning, så asylansøgere ikke behøver at flytte frem og tilbage til centrene, når de får afslag på asyl, siger generalsekretær i Dansk Røde Kors Anders Ladekarl til avisen. - Det har næsten lige så store konsekvenser at blive flyttet som at bo for længe i et center, særlig for børnefamilier, mener han. Det er Røde Kors, der driver hovedparten af asylcentrene, som flygtninge nu får lov til at flytte ud af efter et halvt år. Men fornøjelsen kan blive kortvarig, for samarbejder asylansøgerne ikke om en eventuel hjemsendelse efter afslag, skal de tilbage til centrene. Og det gør langt de færreste, når asylbehandlingen er afsluttet efter omkring et år, oplyser Rigspolitiet. 1400 ud af i alt 5500 asylansøgere befinder sig lige nu i udsendelsesposition, men næsten ingen vil rejse frivilligt tilbage til lande som Afghanistan, Irak og Iran, skriver Politiken. I Dansk Flygtningehjælp glæder generalsekretær Andreas Kamm sig over ""signalskiftet"" i udlændingepolitikken. - Enhver ved, at det er opslidende at sidde i et asylcenter og vente. Derfor er det godt, at asylansøgere nu får en nogenlunde normal tilværelse, mens de er her. Men vi ved også godt, at det ikke bliver nemt med trafikken frem og tilbage til centrene, siger han.",Flygtninge kan ryge ud og ind af asylcentre,http://dr.dk/nyheder/politik/flygtninge-kan-ryge-ud-og-ind-af-asylcentre,2012-09-19 05:52:00+00:00
2012-06-28T06:30:00+00:00,"Roskilde Festival har i år sat fokus på asylansøgere. Og på festivalens hjemmeside har man kunne søge om gratis morgenmadsasyl. Her skulle man blandt andet svare på spørgsmål som de rigtige asylansøgere, der kommer til Danmark, også skal svare på. Og det er de rigtige asylansøgere fra Avnstrup Asylcenter, der står bag morgenmadsasylet. Her kan de festivaldeltagere, der har fået godkendt deres ansøgning, få morgenmad og samtidig møde asylansøgere og høre deres historie. En af kokkene på festivalen er Robert Sams. Han er flygtet fra Pakistan med sin kone og sine to børn, da de er en del af den forfulgte kristne minoritet i Pakistan. Familien har nu ventet i 2,5 år på asyl, og ventetiden har Robert Sams blandt andet brugt på at tage et køkkenkursus på asylcenteret hos kokken Michael Seidelin, som står bag morgenmadsasylet. - Roskilde vil gerne sætte fokus på asylansøgerne og hele asylprocessen. Og for mig handler det også om selvfølgelig at få en god oplevelse med mit madhold, som jeg har her på asylcenteret. Og sørge for, at nogle af de beboere som er her på centeret, de får en god oplevelse og oplever en vigtig kulturbegivenhed i Danmark, fortæller Michael Seidelin. Robert Sams har kun været til koncert én gang før. Og han ville ikke turde gå til koncert i Pakistan igen. - Jeg var faktisk bange for at være med i større forsamlinger af mennesker i Pakistan, især til noget som en koncert. Der kunne man godt forvente, at der ville ske noget slemt. Så jeg ville ikke gå ind til tætbefolkede områder i Pakistan, fortæller Robert Sams. Men han er ikke bekymret for at tage på Roskilde Festival, selvom der vil være rigtig mange mennesker samlet på et sted. - Det har foregået siden 1970'erne og indtil videre lyder alting godt, så jeg glæder mig virkelig til det, siger Robert Sams med et smil.",Festivalgæster søger om asyl og brunch,http://dr.dk/nyheder/kultur/festivalgaester-soeger-om-asyl-og-brunch,2012-06-28 06:30:00+00:00
2011-01-24T07:46:34+00:00,"Dansk Røde Kors vil gerne hjælpe Grækenland med at opbygge det asylsystem, der reelt er brudt sammen, og derfor sender asylansøgere videre til andre europæiske lande. - Vi vil gerne stille vores ekspertise til rådighed for eventuelle tiltag i Grækenland. Det ser vi meget åbent på, siger asylchef for Dansk Røde Kors, Anne la Cour Vågen. Opfordringen til at hjælpe i Grækenland kommer fra integrationsminister Birthe Rønn Hornbech, efter at hun sent i aftes besluttede, at Danmark skal behandle sager fra asylansøgere, der er kommet til Danmark fra Grækenland. EU-regler siger ellers, at asylansøgere skal have behandlet deres sager i det første EU-land, de kommer til. Men en dom fra Den Europæiske Menneskerettighedsdomstol slog fredag fast, at det strider mod menneskerettigheder at sende asylansøgere tilbage til Grækenland. For rapporter har vist, at asylansøgere har stor risiko for at blive udsat for mishandling og udvisning. Birthe Rønn Hornbech mener, at Dansk Røde Kors kan være med til at forbedre forholdene i Grækenland, og det mener Dansk Røde Kors også. Dansk Røde Kors er indstillet på at byde ind med sin mangeårige erfaringer fra drift af asylcentre, hvis Grækenland anmoder om assistance. - Vi har faglig ekspertise inden for undervisning af børn, sundhed og andre ting, der er tilknyttet asylcentre. Den erfaring bidrager vi meget gerne med, siger Anne la Cour Vågen.",Røde Kors vil hjælpe Grækenland,http://dr.dk/nyheder/indland/roede-kors-vil-hjaelpe-graekenland,2011-01-24 07:46:34+00:00
2013-08-16T18:30:00+00:00,"Borgmester i Hørsholm Kommune, Morten Slotved (K), er rystet over, at hans kommune skal lægge grund til et nyt udrejsecenter for afviste asylansøgere. Og han forstår det slet ikke i lyset af, at asylcentret Center Sandholm ligger ganske få kilometer væk. - Jeg synes, det er vildt, at man vil lave et eksperiment, som man aldrig har prøvet før i Danmark, hvor man nu ødelægger et lille lokalsamfund med så stor en koncentration af flygtninge, lyder det fra Morten Slotved. - Jeg forstår slet ikke de argumenter, som regeringen har. Vi står med en kaserne, der ligger cirka to kilometer fra Sandholmlejren, og det giver en voldsom koncentration af flygtninge på et meget lille areal. Det er Justitsministeriets plan, at den nedlagte Sjælsmark Kaserne skal omdannes til et udrejsecenter, hvor afviste asylansøgere placeres, så de hurtigere kan komme ud af landet enten frivilligt eller ved tvang. Den tætte placering på den Sandholmlejren giver ifølge ministeriet mulighed for tæt koordination asylcentrene imellem. Men det argument giver Morten Slotved ikke meget for. - Vi har ikke noget belæg for, at det er bedre at koncentrere så mange flygtninge på et område, mener han. Borgmesteren er mildest sagt utilfreds med den måde, han er blevet involveret i processen omkring det ny center. - Som borgmester er jeg rystet og frustreret over hele processen i det her. Vi har ikke vidst noget om det her. Det er kommet som et lyn fra en klar himmel. Der har ikke være nogen dialog, og det er jeg rystet over, fortæller Morten Slotved. - Lokalsamfundet er ført bag lyset. Borgerne har ikke fået oplyst, hvad hensigten var med Sjælsmark Kaserne. Folk har købt ejendomme derude i den tro, at den skulle bruges til erhvervsudvikling og boliger, siger han. Det er planen, at der på sigt skal være plads til 600-700 afviste asylansøgere i udrejsecentret. /ritzau/",Borgmester i velhaverkommune er rystet over nyt asylcenter,http://dr.dk/nyheder/politik/borgmester-i-velhaverkommune-er-rystet-over-nyt-asylcenter,2013-08-16 18:30:00+00:00
2011-02-01T01:34:00+00:00,"Statsminister Lars Løkke Rasmussen vil udnytte EUs topmøde på fredag til at få bragt det uholdbare asylkaos i Grækenland på dagsordenen på højt niveau blandt EUs centrale spillere, skriver Berlingske. Regeringen regner det for uholdbart, at den såkaldte Dublin-forordning reelt ikke virker for asylansøgere, der er rejst ind i EU via Grækenland. En dom fra Den Europæiske Menneskerettighedsdomstol fastslog i forrige uge, at det strider mod menneskerettighederne at sende asylansøgere retur til Grækenland. I Statsministeriet arbejdes i disse dage på at forberede samtaler med nøglespillere i EU, som deler det danske synspunkt. Det forsøges også at få et møde op at stå med den græske premierminister, Georg Papandreou.",Løkke vil rette op på græsk asylkaos,http://dr.dk/nyheder/politik/loekke-vil-rette-op-paa-graesk-asylkaos,2011-02-01 01:34:00+00:00
2013-12-28T21:14:00+00:00,"Adskillige tusinde afrikanske asylansøgere har fredeligt demonstreret i Tel Aviv i Israel, siger politiet. Demonstranterne, der er kommet illegalt ind i Israel fra Egypten, fordømmer myndighedernes afvisning af at give dem asyl, ligesom de protesterer mod, at mange asylansøgere sidder i centre, hvor de tilbageholdes. Også israelske menneskeretsaktivister deltog i demonstrationen, hvor der blev råbt om frihed og tændt levende lys. Parlamentet i Jerusalem vedtog den 10 december en lovgivning, der siger, at illegale indvandrere kan tilbageholdes uden at komme for en dommer i op til et år. Denne lov ophæver en tidligere lov, som tillod tilbageholdelse i op til tre år uden dom. Denne bestemmelse blev kendt ugyldig af højesteretten i september. Beslutningen er den seneste i en række tiltag, som Israel har taget over for de anslået 60.000 illegale, afrikanske indvandrere, som Israels regering siger er en trussel mod statens jødiske karakter. For nylig er arbejdet med at opføre et højteknologisk hegn langs grænsen til Egypten blevet afsluttet. Flere aktivistgrupper har protesteret mod den nye lov. /ritzau/AFP",Afrikanske asylsøgere protesterer i Israel,http://dr.dk/nyheder/udland/afrikanske-asylsoegere-protesterer-i-israel,2013-12-28 21:14:00+00:00
2010-09-27T08:21:00+00:00,"Kirkeasyl var sidste år i august meget aktiv med hjælp til de afviste irakiske asylansøgere, der havde forskanset sig i Brorsonskirken på Nørrebro i København. Politiet ryddede kirken, og irakerne blev sendt tilbage til Irak. I et forsøg på at skaffe de afviste irakere opholdstilladelse, oprettede Kirkeasyl Asylbureauet aps, som havde til opgave at skaffe job til afviste irakiske asylansøgere. Ifølge loven kunne de nemlig ikke udvises, hvis de fik et job med en løn på 31.000 kr. om måneden eller derover. Den 8.oktober sidste år konfiskerede Københavns Politi Kirkeasyls formue på 308.000 kr. på et lukket retsmøde. Baggrunden var en mistanke om, at Kirkeasyl understøttede de afviste asylansøgere. Københavns Byret besluttede i dag at udskyde domsafsigelsen til den 4. oktobe. Dommen skal afgøre, om Kirkeasyl har overtrådt udlændingeloven. Asylbureauets talsmand, Jakob Hjuler Tamsmark sagde inden retsmødet i dag begyndte til DR Nyheder, at han føler sig overbevist om, at Asylbureauet frikendes.",Kirkeasyl i byretten,http://dr.dk/nyheder/indland/kirkeasyl-i-byretten,2010-09-27 08:21:00+00:00
2013-06-09T04:43:00+00:00,"Mindst 13 mennesker har mistet livet, og adskillige savnes stadig, efter at en båd er sunket i Det Indiske Ocean. 15 skibe og 10 fly er nu sat ind i jagten på at finde overlevende efter ulykken nær Christmas Island, som hører til australsk territorium. Båden var angiveligt fyldt med asylansøgere, som var på vej fra Indonesien til Australien. En farlig rejse, der jævnligt koster mennesker livet. Båden blev onsdag spottet af et fly fra den australske grænsekontrol. Omkring 55 mennesker blev set på båden - heriblandt et mindre antal kvinder og børn. Et flådefartøj blev torsdag sendt af sted til båden, men da var den forsvundet. Først fredag opdagede et fly et skibsskrog, der var dækket af vand, lyder det fra Jason Clare, Australiens minister for interne anliggender. Træstykker og redningsveste lå i vandet, og det første lig blev fundet fredag. De resterende 12 omkomne blev opdaget søndag morgen, men myndighederne mener stadig, at det er muligt at finde overlevende efter ulykken. Hundredvis af flygtninge er døde på de farefulde sørejser fra Indonesien til Australien i løbet af de senere år. Senest i marts da en båd med 95 mennesker om bord kæntrede. To mennesker døde - blandt andre et lille barn. Australien kæmper med stor tilstrømning af asylansøgere, der ankommer via søvejen fra Indonesien eller Sri Lanka, selvom politikerne har forsøgt at bremse de mange tusinde flygtninge. Det følsomme politiske emne ventes at dominere valgkampens afsluttende fase de næste måneder. Den konservative opposition lover blandt andet nye og endnu skrappe foranstaltninger over for asylansøgerne, hvis det lykkes at vinde valget til september. /ritzau/AFP",Båd synker på vej til Australien: 13 mennesker druknet,http://dr.dk/nyheder/udland/baad-synker-paa-vej-til-australien-13-mennesker-druknet,2013-06-09 04:43:00+00:00
2013-11-07T09:26:00+00:00,"En 30-årig sydsudaner, som er sigtet for tre drab i mandags i en bus i Norge, er så syg, at han formentlig vil blive fremstillet i grundlovsforhør in absentia torsdag formiddag. Det siger hans forsvarer, advokat Fredrik Verling, til nyhedsbureauet NTB. Den sigtede asylansøger blev indlagt mandag aften med stiksår efter en buskapring, hvor han er mistænkt for knivdrab på tre personer. Siden blev han overflyttet til psykiatrisk afdeling på Haukeland universitetssygehus. Han skal fremstilles i grundlovsforhør i Bergen med krav om varetægtsfængsling. Den sigtede er endnu ikke afhørt af politiet, og man kender endnu ikke motivet for buskapringen og de tre drab på Valdresekspressen. Politiet kræver fire ugers varetægtsfængsling og lukkede døre for presse og publikum, skriver Bergens Tidende. Den sigtede mand boede på et asylcenter i Årdal tæt ved stedet, hvor han kaprede bussen Valdresekspressen og dræbte chaufføren og de to passagerer, en norsk 19-årig pige og en svensker i 50'erne. For 10 år siden blev en anden bus - også Valdresekspressen - udsat for kapring. Også dengang var gerningsmanden en asylansøger. Han dræbte buschaufføren, og forinden havde han dræbt en anden person. /ritzau/",Den sigtede for tre busdrab er nok for syg til retsmøde,http://dr.dk/nyheder/udland/den-sigtede-tre-busdrab-er-nok-syg-til-retsmoede,2013-11-07 09:26:00+00:00
2013-11-05T08:29:00+00:00,"En 30-årig mand, som er sigtet for tre drab på en bus uden for Årdal mandag aften, skulle ifølge avisen VG sendes ud af Norge tirsdag. Politimester Ronny Iden i Sogn og Fjordane politidistrikt siger til avisen, at han ikke kan bekræfte oplysningen. Den sigtede mand, som fik lettere skader under dramaet, var asylansøger. Han boede på et asylcenter i Årdal tæt ved stedet, hvor han kaprede bussen Valdresekspressen og dræbte chaufføren og de to passagerer i bussen. Ifølge VGs oplysninger, skulle manden, der kommer fra Sydsudan, rejse alene uden vagthold til Oslo, hvorfra han skulle sendes ud af landet tirsdag. Den sigtede dræbte en norsk 19-årig pige, en svensker i 50erne og den norske buschauffør, som også var i 50erne. Sydsudaneren blev pågrebet af brandmænd, inden politiet kom til stedet. For 10 år siden blev en anden bus - også Valdresekspressen - udsat for kapring. Også dengang var gerningsmanden en asylansøger. Han dræbte buschaufføren, og forinden havde han dræbt en anden person. /ritzau/NTB",Drabssigtet buskaprer skulle sendes ud af Norge i dag,http://dr.dk/nyheder/udland/drabssigtet-buskaprer-skulle-sendes-ud-af-norge-i-dag,2013-11-05 08:29:00+00:00
2012-05-30T14:30:00+00:00,"De sultestrejkende iranere, der befinder sig i Demokratihuset på Vesterbro, vil senere onsdag eller torsdag blive bedt om at forlade de kommunalt ejede lokaler. Hvis ikke asylansøgerne makker ret, bliver de politianmeldt. Det fortæller Erik Bjørn Møller, der er presse- og kommunikationschef i Kultur og Fritidsforvaltningen i Københavns Kommune. - Der er tale om en ulovlig besættelse og ulovlig indtrængen. Derfor vil man anmode dem om venligst at forlade bygningen. Hvis ikke de gør det, bliver der indgivet en politianmeldelse, siger han til Ritzau og fortsætter: - Så er det op til politiet at vurdere, om de vil gå ind med det samme, om de vil optage en dialog med iranerne, om de vil vente i 14 dage, eller om de vil gøre noget helt andet. Erik Bjørn Møller understreger, at kommunen ikke tager stilling til asylansøgernes situation eller protest. - Vi er nødt til at foretage os noget, når nogen trænger ulovligt ind i kommunens ejendomme. Ifølge iranernes talsmand, Said Parvin, vil det dog ikke komme så vidt som en politianmeldelse. Han fortæller, at de 11 asylansøgere agter at forlade kommunens ejendom inden torsdag middag. - Vi er ikke ude efter konflikter med kommunen eller politiet, siger Said Parvin til Ritzau. Talsmanden mener, at kommunen behandler asylansøgerne urimeligt ved at præsentere dem for så kort en frist til at forlade ejendommen. - Jeg skammer mig over at være københavner, siger han. Indtil videre er iranernes plan at fortsætte sultestrejken et andet sted i København. - Der må være en dør, der er åben for mennesker i nød og håbløshed, siger Said Parvin. /ritzau/",Kommunen truer sultestrejkende iranere,http://dr.dk/nyheder/indland/kommunen-truer-sultestrejkende-iranere,2012-05-30 14:30:00+00:00
2013-09-19T08:27:40+00:00,"Situationen i det borgerkrigshærgede Syrien er nu så alvorlig, at Flygtningenævnet har besluttet at lempe kravene for asyl, så flygtninge fra de hårdest ramte områder i Syrien nu får direkte adgang til at søge asyl i Danmark. * I asyllovgivningen står der, at det er en individuel vurdering, om hvorvidt man skal have asyl eller ej. Det vil sige, at man skal påvise, at man er individuelt forfulgt eller er individuelt i fare. * Den nye praksis betyder, at hvis du kommer fra et bestemt område i Syrien, der er farligt på grund af kamphandlinger eller civile overgreb, så er du forfulgt per definition, fordi du kommer fra netop det område. Og så får du direkte adgang til asyl. * Danmark sender ingen syriske krigsflygtninge tilbage, uanset om de har fået asyl eller ej. Asylansøgere kommer i en eller anden form for venteposition. * Som asylansøger skal du ifølge den såkaldte Dublin-forordning have din sag behandlet i det første EU-land, du rejser igennem. Det gælder også for syriske flygtninge. * En lempelse af asylkravene sker sjældent. Tidligere har Danmark lempet praksis for bosniske flygtninge og somaliske flygtninge. Kilder: Dansk Flygtningehjælp, udlændingeadvokat Gunnar Homann. /ritzau/",FAKTA: Sådan får syriske flygtninge lettere asyl,http://dr.dk/nyheder/politik/fakta-saadan-faar-syriske-flygtninge-lettere-asyl,2013-09-19 08:27:40+00:00
2013-03-31T12:39:00+00:00,"Mange flygtninge med grumme oplevelser i bagagen krydser den græske grænse for at kunne komme ind i EU, men det kan blive en yderst pinefuld affære. Det kriseramte euroland har nemlig ikke mange midler til at behandle torturofre, der er flygtet ind i landet. Derfor skal en gruppe danskere fra Dansk Institut Mod Tortur (Dignity) hjælpe med at etablere et professionelt team, der kan tage sig af torturofrene, forklarer Anders Bernhoft, pressechef i Dignity. - Lige nu er Grækenland et af de lande i Europa, der er under mest pres, når det drejer sig om modtagelse af asylansøgere, siger han og fortsætter: - Vi er blevet anmodet af nogle græske civilsamfundsorganisationer om at deltage i det her projekt, der er finansieret af EU-Kommissionen. Grækenland får rigtig mange asylansøgere, og de har ikke noget tilbud til folk, der har været ude for tortur. Hen over sommeren og efteråret vil en gruppe bestående af seks danske fagfolk derfor tage til Grækenland for at dele deres viden med græske læger, psykologer, socialrådgivere og jurister for at ruste dem til arbejdet med torturofrene. Og det er helt afgørende, at der bliver sparket gang i behandlingen så hurtigt som muligt, lyder det fra Karin Verland, direktør i Dignity. - Hvis ikke der bliver sat ind med behandling, risikerer vi, at de psykiske og fysiske symptomer bliver kroniske. Det er ikke bare et problem for de samfund, som skal huse flygtningene, men frygteligt for ofrene, som skal lide resten af deres liv, siger hun. Tortur kan blandt andet føre depression, angst og søvnbesvær med sig. Ifølge den græske asyllovgivning har de græske myndigheder da også pligt til at tilbyde behandling til asylansøgere, der har været udsat for tortur. Alligevel har Grækenland i dag ikke et rehabiliteringscenter, fordi det gældsplagede land har sparet det væk. /ritzau/",Danskere skal hjælpe torturofre i Grækenland,http://dr.dk/nyheder/udland/danskere-skal-hjaelpe-torturofre-i-graekenland,2013-03-31 12:39:00+00:00
2011-01-26T06:49:00+00:00,"Tusindvis af asylansøgere fra det græske asylkaos får nu mulighed for at blive flygtninge i Danmark, sålænge de kaotiske tilstande i Grækenland fortsætter. Det har integrationsminister Birthe Rønn Hornbech besluttet, skriver Jyllands-Posten. Dermed sætter hun den såkaldte Dublin-forordning ud af kraft. Den siger, at man kun kan søge asyl i ét EU-land, og derfor skal returneres til for eksempel Grækenland, hvis man allerede er registreret der. I fredags blev Belgien dømt ved menneskerettighedsdomstolen for at returnere en ansøger til Grækenland. Forholdene for de op imod en million illegale immigranter er simpelthen for ringe, fastslog dommerne. Rønn Hornbech sagde derfor, at 340 asylansøgere, som i øjeblikket befinder sig i danske asylcentre, alligevel ikke skal returneres til Grækenland, men kan søge om asyl her. Nu går hun et stort skridt videre. Også fremtidige asylansøgere, der kommer via Grækenland, kan få deres sag behandlet i Danmark. - Vi vil behandle både dem, som er her nu, og dem, som kommer, fastslår hun. Hvis asylansøgerne opfylder kravene, får de opholdstilladelse og skal integreres i en dansk kommune. Birthe Rønn Hornbech kritiserer i skarpe vendinger grækerne for det kaotiske asylsystem og for i realiteten at være ""et ikke-sikkert land"".",Birthe Rønn åbner døren til asylkaos,http://dr.dk/nyheder/politik/birthe-roenn-aabner-doeren-til-asylkaos,2011-01-26 06:49:00+00:00
2013-08-20T09:21:57+00:00,"106 mennesker er tirsdag blev reddet i sikkerhed fra et synkende fartøj med asylansøgere ud for Australien. Kun to personer er kommet lettere til skade, oplyser redningsarbejdere. Den australske maritime sikkerhedsmyndighed, AMSA, har tidligere oplyst, at et fartøj med omkring 105 personer om bord var i vanskeligheder nord for Juleøen, som tilhører Australien. AMSA sagde ikke noget om, hvorvidt alle var reddet, kun at redningsaktionen fortsætter. Myndighederne blev tirsdag morgen anmodet om hjælp fra nogen om bord på fartøjet. Et flådefartøj og et fly fra told- og grænsekontrollen reagerede på nødsignalet. Et handelsskib deltog også i redningsarbejdet. - Skibet var flot, men delvist under vand. En gruppe mennesker befandt sig i vandet. Klokken 15.30 rapporterede HMAS Parramatta, at 106 mennesker var bjærget op af vandet, siger en talskvinde for AMSA. - To mennesker er kommet lettere til skade. Eftersøgnings- og redningsaktionen fortsætter, tilføjer hun. Australien har skærpet dets indvandringspolitik. Landet meddelte i juli, at alle asylansøgere, som forsøger at komme ind i landet ad søvejen, vil blive sendt til Papua Ny-Guinea. /ritzau/AFP",106 reddet fra synkende flygtningeskib,http://dr.dk/nyheder/udland/106-reddet-fra-synkende-flygtningeskib,2013-08-20 09:21:57+00:00
2010-12-16T09:15:00+00:00,"Dødstallet efter at et båd med asylansøgere blev knust mod klipper på den australske Juleøen er oppe på 28. Men ifølge den australske premierminister, Julia Gillard, kan det tal sagtens stige yderligere. - Vi ved ikke med sikkerhed, hvor mange mennesker der var om bord på båden. Vi må forberede os selv på det scenarium, at der bliver fundet flere lig, og at flere liv vil være gået tabt, end vi ved nu, siger hun. Redningsfolk har sagt, at der kan have været op mod 100 personer om bord på træbåden, da den sank. Det var store bølger, der knuste båden med asylansøgere mod klipperne på Juleøen. Premierminister Gillard betegner ulykken, som indtraf onsdag, som ""en forfærdelig tragedie"". De 28 dræbte tæller irakiske og kurdiske asylansøgere. En række unge mennesker og børn er blandt de omkomne, fortæller Gillard. - Jeg ved, at hele nationen er i chok over, hvad vi har set, siger premierministeren. Juleøen, der hører under Australien, ligger syd for Indonesien, og den benyttes ofte som mål af asylsøgere, fordi den huser et australsk immigrationscenter.",Australsk frygt for flere ofre fra asylbåd,http://dr.dk/nyheder/udland/australsk-frygt-flere-ofre-fra-asylbaad,2010-12-16 09:15:00+00:00
2013-07-26T09:20:00+00:00,"Flygtninge i Italien er ikke garanteret et sted at bo, et sted at spise eller sikret at kunne komme til lægen, hvis de bliver syge. Derfor anklages det sydeuropæiske land igen for at have tage sig for dårligt af landets flygtninge. Det slår flere domstole i Tyskland fast, efter at mere end 200 flygtninges hjemsendelse til Italien fra Tyskland er blevet stoppet, skriver Politiken. De dårlige forhold i Italien fik i oktober sidste år EU-kommissionen til at tage det indledende skridt til en retssag mod Italien. Generalsekretær i Dansk Flygtningehjælp, Andreas Kamm, har også indtryk af, at forholdene for flygtninge i Italien er kritisable. - Landet tager sig ikke ordentligt af de flygtninge og asylansøgere, der kommer til Italien. De er ikke sikret noget sted at bo, de er ikke sikret ydelser eller adgang til sundhedssystemet og skolesystemet. Det er helt under den fælles europæiske standard, siger han til DR Nyheder. Italien forsvarer sig med, at landet er hårdt presset, fordi landet er en del af Europas grænse og modtager mange flygtninge særligt fra Afrika. Andre lande inklusiv Danmark har dog kunnet klare det pres, Italien står i, pointerer Andreas Kamm og godtager derfor ikke Italiens bortforklaring. Samtidig understreger generalsekretæren, at EUs flygtningepolitik kunne være bedre. - Den fælles europæiske flygtningepolitik mangler solidaritet i den forstand, at de yderliggende lande kommer til at stå med ansvaret for asylansøgerne, siger han. I videoen øverst i artiklen kan du se Andreas Kamm fortælle mere om flygtningesituationen i Italien.",Tyske dommere: Italien for dårlig til flygtninge,http://dr.dk/nyheder/udland/tyske-dommere-italien-daarlig-til-flygtninge,2013-07-26 09:20:00+00:00
2012-12-20T05:00:00+00:00,"En ny rapport fra Amnesty International retter en sønderlemmende kritik af Grækenlands behandling af de mange asylansgere, der hvert år kommer til landet. Landet vil for enhver pris undgå de dyre asylansøgere - og derfor går landet ofte over stregen i forsøget på at forhindre flygtningene i at nå ind i landet - og når de endelig er kommet ind tilbydes flygtningene elendige forhold at leve under, lyder kritikken fra Amnesty. Men er det egentlig ikke forståeligt, at et land i krise gør meget for at undgå dyre flygtninge? DR Nyheder har stillet tre spørgsmål om rapporten til Lisa Blinkenberg, der er international koordinator i Amnesty International. Hvad er det største problem for de asylsøgere, der kommer til Grækenland? - De får ikke den beskyttelse, de skal have ifølge reglerne. Nogle bliver tvunget ud af landet - der er et eksempel på 40 syrere, der midt om natten blev tvunget ud i en flod og måtte svømme tilbage til Tyrkiet, og så er der mange eksempler på overgreb på dem, der er kommet ind i Grækenland. Mange venter i kø i dagevis for at blive registreret som asylansøgere, men de fleste bliver aldrig registreret og risikerer udvisning eller at blive fængslet under forfærdelige forhold. Hvad synes I, grækerne bør gøre? - De skal leve op til kravene om, at alle har ret til at søge asyl. De skal behandle asylansøgerne ordentligt, og så bør asylansøgere ikke sendes i fængsel under kummerlige forhold. Grækenland er ved at gå bankerot, grækerne mister deres job og boliger, og så kommer der store mængder asylsøgere, der er rejst gennem mange lande, hvor de lige så godt kunne have søgt asyl, hvordan skal man så kunne forvente, at Grækenland bare tager imod dem med kyshånd? - Grækenland skal leve op til sine forpligtelser. Grækenland bruger også penge på at forhindre folk i at få adgang til Grækenland og har eksempelvis bygget et 11 kilometer langt hegn ved den græsk/tyrkiske grænse, og man har bygget 30 ekstra fængsler. EU bør sikre sig, at deres økonomiske støtte til Grækenland ikke går til menneskerettighedskrænkelser. Og der bør være en mere ligelig fordeling af flygtninge internt i EU, siger Lisa Blinkenberg til DR Nyheder.",Amnesty: Krise er ingen undskyldning for overgreb på flygtninge,http://dr.dk/nyheder/indland/amnesty-krise-er-ingen-undskyldning-overgreb-paa-flygtninge,2012-12-20 05:00:00+00:00
2011-06-24T13:54:00+00:00,"Politiet har anholdt en ung mand i sagen om det rå sexoverfald på en schweizisk au pair-pige midt i København i maj. Dna-spor peger på en 19-årig mand. Der er tale om et ""delvist sporsammenfald"" med en anden sag, hvor den anholdte forsøgte at stjæle en jakke fra en butik i Allerød. Offeret i sagen er en au pair-pige, som ved Helligåndskirken midt i København 6. maj ifølge politiet blev forsøgt dræbt og voldtaget. Den 22-årige kvinde var indlagt i flere dage efter overfaldet. - Hun og hendes bistandsadvokat er blevet orienteret om anholdelsen, siger politikommissær Steffen Th. Steffensen. Han takker offentligheden for stor hjælp under efterforskningen. Den anholdte er en 19-årig asylansøger fra Marokko. Han kom til Danmark i februar og opholder sig på et asylcenter. - Han nægter sig skyldig, siger Steffen Th. Steffensen. /ritzau/",Politiet anholder mand for råt sexoverfald,http://dr.dk/nyheder/indland/politiet-anholder-mand-raat-sexoverfald,2011-06-24 13:54:00+00:00
2013-11-03T22:03:00+00:00,"En 57-årig kvinde er død af sine kvæstelser, efter at hun under orkanen mandag fik et tag ned over sig i Halk ved Haderslev. Det oplyser vagtchef Erik Lindholdt, Syd- og Sønderjyllands Politi. Dermed har uvejret kostet tre mennesker livet. Kvinden blev fanget under et tag, som stormen rev af et hus. Det første dødsoffer var en 21-årig mand, som fik en husgavl ned over sig i Gilleleje i Nordsjælland. Den unge mand var asylansøger fra Kosovo. Han var på besøg hos familie i Gilleleje og blev ramt, da han trods familiens advarsler ville ud og se på orkanen. Dagen efter mistede en 56-årig mand fra Asnæs livet, da han i sin bil kørte ind i et træ, som stormen havde væltet i Gislinge ved Holbæk. Ved kollisionen med træet blev manden slynget ud af bilen, så han fik en af træets grene gennem brystet og døde på stedet. Adskillige mennesker blev såret under det voldsomme vejr mandag. /ritzau/",Orkanen kræver sit tredje dødsoffer,http://dr.dk/nyheder/indland/orkanen-kraever-sit-tredje-doedsoffer,2013-11-03 22:03:00+00:00
2012-07-04T06:20:00+00:00,"En aftale mellem regeringen og de irakiske myndigheder fra maj 2009 betyder, at irakere med tvang kan sendes hjem til deres land. Men nu er aftalen i praksis sat ud af kraft. Det skriver Politiken. - Vi har ikke udsendt irakere tvangsmæssigt siden efteråret 2011. Det er stort set umuligt, medmindre den afviste asylansøger medvirker frivilligt, siger Claus Birkelyng, som er vicepolitiinspektør i Rigspolitiets Nationale Udlændingecenter. Iraks ambassade nægter nemlig at udstede rejselegitimation til modvillige, skriver avisen. Siden 2009 er antallet af afviste irakiske asylansøgere i flygtningecentrene ellers faldet markant, fordi flere er blevet udvist. Et antal på flere hundrede i udsendelsesposition blev nedbragt til 42 sidste år, hvor der samlet blev tvangsudsendt 40 irakere. Men med Iraks afvisning af at modtage tvangshjemsendte er tallet igen på vej op. Ifølge Rigspolitiet omfatter det nu 60 personer, som allerede for flere måneder siden orienterede Justitsministeriet om problemerne. - Vi er bare ansvarlige for udsendelserne, og når det er umuligt, giver vi beskeden videre, så det kan tages op på ministerielt niveau, siger Claus Birkelyng til Politiken. Socialdemokraternes fungerende politiske ordfører, John Dyrby, undrer sig over oplysningerne. - Ministeriet må følge op over for de irakiske myndigheder for at få udredt det her, siger han. Venstre og Dansk Folkeparti bakker op. - Man burde have taget fat i den irakiske regering og fået det på plads lynhurtigt. Ellers risikerer man jo at sende et dårligt signal om, at afviste asylansøgere kan blive i Danmark unødig lang tid, siger retsordfører i Dansk Folkeparti, Peter Skaarup. Andre lande står i samme situation som Danmark, og det bliver muligvis svært for den danske regering at overtale irakerne til at begynde at modtage de tvangsudsendte. Det regionale parlament i selvstyret i Kurdistan blokerede allerede for flere år siden for tvungen hjemsendelse fra europæiske lufthavne - men i sidste måned vedtog parlamentet i Bagdad at gøre forbuddet landsdækkende. /ritzau/",Danmark hjemsender ikke irakiske flygtninge,http://dr.dk/nyheder/indland/danmark-hjemsender-ikke-irakiske-flygtninge,2012-07-04 06:20:00+00:00
2012-11-10T10:27:00+00:00,"Skelettet i Tisvilde stammer formentlig fra en mand på omkring 40-55 år fra Østeuropa eller Mellemøsten. Han kan være en asylansøger, oplyser Nordsjællands Politi. En hundelufter fandt et skelet på et grønt område mellem Ferie- og Udflugtscentret Sankt Helene og jernbanelinjen i Tisvilde torsdag eftermiddag. - Ud fra kraniet og tandsæt vurderer vi, at der formentlig er tale om en mand i alderen 40 til 55 år, siger vicepolitiinspektør Henning Svendsen fra Nordsjællands Politi. Tidligere har politiet også udtalt, at personen kan stamme fra Østeuropa eller Mellemøsten ud fra tandsættets udseende. Politiet har været i kontakt med Dansk Røde Kors, da Sankt Helene i perioder har været brugt som aflastningscenter for Center Sandholm. - Vi arbejder fortsat ud fra, at der kan være tale om en asylansøger, og mandag har vi et møde med Udlændingestyrelsen for at høre til savnede personer, fortæller Henning Svendsen. Arbejdet bliver dog ikke gjort lettere af, at asylsøgere indimellem forsvinder fra Center Sandholm, uden at der nødvendigvis er noget mistænkeligt i det. Fredagen igennem undersøgte politiet og teknikere området i håb om at finde spor, men det er fortsat uvist, om der ligger en forbrydelse bag personens død. Skelettet er sendt til Retsmedicinsk Institut, hvor retsmedicinerne mandag skal undersøge dødsårsagen og identiteten nærmere. Retsmedicinerne skal også forsøge at fastslå, hvor lang tid den afdøde har ligget i Tisvilde.",Skelet i Tisvilde kan være midaldrende mand,http://dr.dk/nyheder/indland/skelet-i-tisvilde-kan-vaere-midaldrende-mand,2012-11-10 10:27:00+00:00
2013-09-19T14:23:00+00:00,"Reglerne for at få asyl i Danmark ændres ikke ved, at Flygtningenævnet har besluttet, at flygtninge fra de hårdest ramte områder i Syrien nu får direkte adgang til at søge asyl i Danmark. Det udtaler justitsminister Morten Bødskov (S) i en mail til Ritzau. - Asylreglerne er ikke ændret, og det er ikke blevet nemmere at få asyl. Der vil fortsat ske en individuel behandling af alle sager, siger han. For at få asyl i Danmark skal man være personligt forfulgt i sit hjemland. Der er altså tale om en individuel vurdering af den enkelte asylansøger. Onsdag har Flygtningenævnet imidlertid besluttet, at reglerne for asyl lempes for syriske krigsflygtninge, der kommer fra et område i Syrien, hvor der er hårde kampe og overgreb mod civile. Men det tilsidesætter ikke kravet om individuel vurdering, påpeger Morten Bødskov. - Jeg har noteret mig, at der efter Flygtningenævnets opfattelse fortsat ikke er grundlag for at give asyl til alle syriske statsborgere, men at der er visse dele af Syrien, hvor man vil risikere overgreb i strid med menneskerettighederne, hvis man bliver sendt tilbage. - Det er således fortsat en konkret og individuel vurdering, om ansøgeren opfylder betingelserne for at få asyl, siger justitsministeren. Venstres integrationsordfører, Inger Støjberg, efterlyser en garanti for, at man får sendt de syriske flygtninge hjem igen, når krigen er slut. Morten Bødskov gør opmærksom på, at det allerede ligger i asylbegrebet, at der ikke er tale om noget permanent. - Når konflikten slutter, kan de syriske asylansøgere, alt efter omstændighederne, sendes hjem. - Asyl meddeles altid i første omgang som en tidsbegrænset opholdstilladelse, og hvis forholdene i hjemlandet ændrer sig afgørende, kan opholdstilladelsen inddrages igen, siger han. Justitsministeren påpeger, at Flygtningenævnet er et uafhængigt organ, hvis beslutning han kun kan tage til efterretning, ligesom det i sidste ende er op til Udlændingestyrelsen og Flygtningenævnet at vurdere, hvem der skal sendes tilbage til deres hjemland. /ritzau/",Bødskov: Der laves ikke om på asylreglerne,http://dr.dk/nyheder/politik/boedskov-der-laves-ikke-om-paa-asylreglerne,2013-09-19 14:23:00+00:00
2013-09-03T13:10:00+00:00,"Den voldsomme borgerkrig i Syrien, der har kostet mere end 150.000 personer livet, får ikke regeringen til at ændre asylreglerne i forhold til syriske flygtninge. Det er meldingen fra justitsminister Morten Bødskov (S), efter den svenske udlændingestyrelse i dag har meldt ud, at man vil give alle syrere, der er flygtet fra Syrien til Sverige mulighed for permanent opholdstilladelse. Selvom den danske regering ikke har planer om at følge trop, understreger Morten Bødskov, at ingen syrere i øjeblikket bliver sendt tilbage til Syrien. - Alle ansøgere om asyl får en konkret og individuel behandling af deres ansøgning. Af dem, der kommer hertil fra Syrien, får 90 procent allerede asyl, og dem, der ikke får det, bliver ikke sendt hjem, så derfor har regeringen ingen planer om at ændre ved asylreglerne, siger Morten Bødskov. Det er de meget lange udsigter til en løsning på konflikten i Syrien, der får den svenske udlændingestyrelse, Migrationsverket, til at ændre praksis. I en pressemeddelelse skriver de, at situationen i Syrien er ekstrem og præget af generel vold. Hidtil har omkring halvdelen af de syrere, der i løbet af 2013 er kommet til Sverige, fået permanent opholdstilladelse. Ifølge Morten Bødskov understreger det store antal af syrere, der får asyl i Danmark, at man ser med stor alvor på situationen i landet. Samtidig understreger han, at Danmark gør meget for at hjælpe. - Danmark tager, når man ser på de andre lande omkring os i Europa, ret mange asylansøgere fra Syrien, og det er også sådan, at Danmark bidrager meget kraftigt til nærområdeindsatsen, så Danmark tager også ud fra en solidaritetsbetragtning i Europa et meget stort ansvar, siger Morten Bødskov. Over to millioner syrere er flygtet ud af landet, siden konflikten brød ud i foråret 2011. De seneste tal fra Udlændingestyrelsen viser, at hver fjerde danske asylansøger i juli kom fra Syrien.",Regeringen afviser svensk model for syriske flygtninge,http://dr.dk/nyheder/politik/regeringen-afviser-svensk-model-syriske-flygtninge,2013-09-03 13:10:00+00:00
2012-09-18T15:36:00+00:00,"Som led i regeringens asylaftale med Liberal Alliance og Enhedslisten lukker asylcentret i Vollsmose, der i sommer blev oprettet midlertidigt, en måned før planlagt. Centret blev oprettet for at tage imod strømmen af asylansøgere fra det borgerkrigsplagede Syrien. - Det er vi enige om nu, vi kan fremrykke lukningen af, og så vil de asylansøgere blive placeret i vores øvrige centersystem, siger justitsminister Morten Bødskov (S) til dr.dk. Hele asylaftalen ventes præsenteret i morgen. Og så skal det ifølge aftaleteksten fremover i 'videst mulige omfang' være slut med at oprette flere asylcentre i udsatte områder som Vollsmose. - Vi skal sørge for, at de udsatte boligområder, vi har, får de allerbedste muligheder for at komme på fode igen. Og der kan være problemer ved at placere et asylcenter i et udsat boligområde, siger justitsministeren. Delaftalen om asylcentrene har været afgørende for Liberal Alliance i forhandlingerne. - Vi synes ikke, der nogen grund til, at ghettoområder - der i forvejen er belastede - skal have et asylcenter. Det hører ikke hjemme dér. Og derfor er vi rigtig glade for, at man ikke belaster de her områder mere, end de er i forvejen, siger partiets politiske ordfører, Simon Emil Ammitzbøll, til dr.dk. Et andet element i aftalen giver asylansøgerfamilier forbedrede vilkår.",Asylcentret i Vollsmose lukkes før tid,http://dr.dk/nyheder/politik/asylcentret-i-vollsmose-lukkes-foer-tid,2012-09-18 15:36:00+00:00
2010-12-30T08:00:00+00:00,"PET oplyser til DR Nyheder, at den ene af de fire mænd, som i går blev anholdt i København og sigtet for terrorplaner mod JP/Politikens Hus, vil blive løsladt. Det drejer som om en herboende 26-årig irakisk asylansøger. Sigtelsen mod ham opretholdes. De tre der fremstilles i grundlovsforhør med krav om varetægtsfængsling, er svenske statsborgere, som ankom til Danmark tirsdag aften i en lejet bil.",Terroranholdt bliver løsladt,http://dr.dk/nyheder/indland/terroranholdt-bliver-loesladt,2010-12-30 08:00:00+00:00
2013-07-10T02:17:00+00:00,"123 afviste asylansøgere har nu tilbragt over 10 år i det danske asylcentersystem. 29 af dem har endda tilbragt 15 år eller mere i systemet, viser en ny opgørelse til Folketingets integrationsudvalg. Eksperter har i årevis advaret mod følgerne af langvarige ophold i asylscentre, blandt andet psykiske sygdomme, skriver Information. Enhedslistens gruppeformand, Per Clausen, kalder tallet for uacceptabelt. Han peger på, at afviste asylsøgere efter 18 måneder alligevel kan få opholdstilladelse. Betingelsen er, at hvis - som det hedder - udsendelsen efter de foreliggende oplysninger for tiden må anses for udsigtsløs. - Hvis det ikke er muligt at sende folk hjem, bør de istedet i gang med at lave noget fornuftigt, siger Per Clausen.",Mange asylsøgere har ventet i over ti år,http://dr.dk/nyheder/indland/mange-asylsoegere-har-ventet-i-over-ti-aar,2013-07-10 02:17:00+00:00
2012-08-03T18:23:00+00:00,"Selv om udgifterne til flygtninge i Danmark er steget de seneste år, er udgifterne stadig lave, fastslår Thomas Gammeltoft-Hansen, der er forsker i Udlændingepolitik ved Dansk Institut for Internationale Studier. - Det er tal som, hvis man sætter det i forhold til tidligere forhøjet udgifter, når der har været flygtningekriser, der har givet udsving, er det stadig langt under halvdelen af de udgifter man havde per år i forbindelsen med den store indstrømning fra Bosnien og Balkan tilbage i 1994-95, forklarer han til Orientering på P1. Asylpresset koster i stigende grad mere for Danmark, skrev Politiken tidligere fredag. I 2008 kostede indkvarteringen af asylansøgere den danske stat 370 millioner kroner. Bare to år senere var beløbet steget til 941 millioner og videre til 947 millioner sidste år. Og den stigning anerkender forskeren. - Der er ingen tvivl om, at der har været en stigning de sidste par år, men nu er det sådan, at når man taler om udgifter til asylansøgere, taler man om et område, hvor man ikke kan lave et fast budget fra år til år, forklarer Thomas Gammeltoft-Hansen. Han understreger, at udgifterne afhænger af, hvad der sker i resten af verden. - Det afhænger jo af, hvad der sker ude i verden. Tager man et kig på den tabel, som Politikken bragte, kan man se at der, hvor der er stigninger er, når der er væsentlige konflikter som producerer flygtninge, forklarer han.",Øget asylpres er ikke regeringens skyld,http://dr.dk/nyheder/indland/oeget-asylpres-er-ikke-regeringens-skyld,2012-08-03 18:23:00+00:00
2013-03-05T22:31:00+00:00,"Danmark får nu hjælp af Serbien til at stoppe de mange romaer, som krydser den danske grænse i en lind strøm. Det skriver Politiken onsdag. Serbiens ambassade i København lover ifølge avisen, at der snart bliver iværksat en oplysningskampagne for at få serbiske statsborgere til at opgive alt håb om asyl i Danmark eller kontant afregning for at tage hjem. De serbiske romaer har siden årsskiftet udgjort den absolut største gruppe af asylansøgere i Danmark, serlvom ansøgningerne fra EU-kandidatlandet behandles som åbenbart grundløse. Men de serbiske romaer ankommer alligevel til Danmark i større antal end flygtninge fra krigshærgede Syrien og Afghanistan. Den serbiske konsul i Danmark, Nenad Maricic, fortæller, at romaerne godt er klar over, at deres ansøgninger er formålsløse. Dog tror mange af dem fejlagtigt, at de ud over nogle måneders ophold i et dansk asylcenter kan få penge for at rejse frivilligt hjem. Den danske regering indførte i december sidste år en støtteordning, som sikrer afviste asylansøgere 20.000 kroner per voksen og 10.000 kroner per barn for at forlade landet. Serberne har tilsyneladende hørt falske rygter om, at ordningen også gælder for dem. - Vores indtryk er, at romaerne tror, de får en økonomisk godtgørelse for at rejse hjem, og at det er forklaringen på, at de serbiske asyltal pludselig er steget så voldsomt i Danmark, siger konsul Nenad Maricic til Politiken. Derfor vil myndigheder nu forsøge at nå romaerne gennem de serbiske medier og via brochurer, som henvender sig til dem lokalt og ved grænseovergange, forklarer konsulen: - Budskabet er, at de godt kan opgive at få asyl og penge. Samtidig risikerer de at blive mødt med bøder og forbud mod at rejse ind i EU-lande. Konsulen Nenad Maricic lægger ikke skjul på, at den serbiske regering er nervøs for, hvilke konsekvenser asylstrømmen fra Serbien kan få for landets ønske om at blive medlem af EU og ikke mindst den visumfrihed, der gælder for serbere i Schengenområdet. Visumfriheden gælder også i Danmark, som i årets to første måneder modtog 235 serbiske asylansøgere mod for eksempel 179 ansøgere fra det næststørste ansøgerland, Syrien. /ritzau/",Serbien vil stoppe roma-strøm mod Danmark,http://dr.dk/nyheder/politik/serbien-vil-stoppe-roma-stroem-mod-danmark,2013-03-05 22:31:00+00:00
2012-12-20T05:00:00+00:00,"Amnesty International langer i en ny rapport ud efter de græske myndigheder. Politibåde tvinger flygtninge i plimsollere tilbage til Tyrkiet eller stikker hul i deres gummibåd. Hvis flygtningene endelig når til Grækenland, lever de under forfærdelige forhold i asylcentre eller kommer ud for racistiske overfald, lyder kritikken. - Jeg vil aldrig glemme, da vi så Helleniko asylcentret i Athen. Det var som et mareridt, siger Kondylia Gogou, som er den ene af de to forfattere til Amnesty-rapporten om et asylcenter, hun besøgte. - Der stank fra toiletterne og der var mørkt, selv om sommeren. Asylansøgerne kunne ikke få frisk vand at drikke, men måtte tage fra toiletterne, siger Amnesty-medarbejderen i telefonen fra London. På grund af Grækenlands beliggenhed kommer flygtninge og indvandrere til landet i titusindvis. De fleste gennem Tyrkiet. Om sommeren finder mange en menneskesmugler, som tager dem i synkefærdige både til de mange græske øer, der ligger tæt på Tyrkiet. Men den vigtigste rute er fra den europæiske del af Tyrkiet over grænsefloden Evros til det græske fastland. Amnestys nye rapport bringer en beretning fra en syrer, der fortæller, hvordan to hold af bådflygtninge kom galt af sted, da de prøvede at krydse Evros i sommer. Det ene hold på syv syriske flygtninge i en gummibåd mødte en græsk patruljebåd, de de var kommet midt ud på floden og ind i græsk territorium. De græske politibetjente begyndte at skubbe flygtningenes båd tilbage mod den tyrkiske bred. Og så tog en af betjentene en kniv og stak i gummibåden, som sank og tvang passagererne til at svømme i land på den tyrkiske side. Mange syriske flygtninge prøver på grund af krigen i deres hjemland at komme til Grækenland. En anden syrisk mand har fortalt Amnesty, hvordan han sammen med landsmænd - deriblandt familier med børn - fik krydset den forjættede grænseflod for så at blive tilbageholdt i en baggård til en politistation. Ved midnat blev i alt 40 tilbageholdte kørt i busser tilbage til floden og sat på to både. Midt på floden tvang to bevæbnede betjente dem alle ud i vandet - uden redningsveste. Da de nåede over til den tyrkiske bred kunne den syriske mand kun tælle 25 ud af de 40 tilbageholdte. - Der har længe været problemer med det græske politi, og vi hører flere og flere beskyldninger mod politiet, siger Kondylia Gogou. Når der er flygtninge, som klarer at komme til Grækenland, gør myndighederne det ofte svært for dem at søge asyl. Ved et sted i Athen, hvor de kan ansøge, overnatter flygtninge i flere dage uden for, og om lørdagen får 20 heldige så lov til bare at ansøge. Hvis de giver op, og bliver taget på gaden af politiet, og de så mangler asylpapirer, bliver de ofte tilbageholdt af politiet under fængselsagtige forhold. Det tjener kun et formål, siger Amnesty. - De græske myndigheder tilbageholder for at skræmme andre asylansøgere fra at komme til Grækenland, siger Kondylia Gogou. Dermed bryder Grækenland flygtningenes ret til at søge asyl, siger hun, der understreger, at situationen er blevet endnu værre, efter at Grækenland i sidste måned blev færdig med at bygge et 10 kilometer langt hegn ved Evros floden for at holde asylansøgerne væk. Nu tager mange asylansøgere ruten over Det Ægæiske Hav, og den er mere risikabel om vinteren. I sidste uge fandt den græske kystvagt ligene af 18, som var om bord på en båd, der kæntrede. Noget andet, der bekymrer Amnesty, er de racistiske overfald, som mange flygtninge kommer ud for i Grækenland, og som begyndte for et par år siden. Amnesty noterer, at der har været dramatisk stigning i antallet af angrebene i år. Organisationen skriver, at den økonomiske krise og hårde nedskæringer har øget de fremmedfjendske holdninger i dele af samfundet og sendt ekstremistiske højreorienterede grupper på fremmarch. Amnesty nævner det yderligtgående højreorienterede parti Gylden Daggry, som taler dunder mod indvandrere, og som fik 18 pladser i parlamentet ved valget i sommer. Men hvad siger de græske myndigheder til situationen, der ifølge Amnesty bliver værre og værre. - De forklarer det over for os med finanskrisen, og at de ikke har nok personale til at bemande for eksempel asylcentre, siger Kondylia Gogou, der ikke giver meget for de officielle forklaringer: - Der er ingen undskyldning for visse typer af brud på menneskerettighederne, for eksempel retten til at søge asyl, siger hun. Normalt sender EU-landene asylansøgere tilbage til det første EU-land, de kommer til, men efter domme ved blandt andet Den Europæiske Menneskerettighedsdomstol i Strassbourg er landene - deriblandt Danmark - holdt op med det, når det gælder Grækenland. Nogle lande har i få tilfælde sendt asylansøgerne tilbage til Grækenland, men det bør de holde op med, siger Amnesty. Organisationen opfordrer også i sin rapport til, at EU hjælper Grækenland med de mange asylansøgere. Det skal blandt andet ske ved at tage imod flere af de flygtninge, som når Grækenland.",Amnesty-kritik af Grækenland: Skubber flygtninge tilbage i vandet,http://dr.dk/nyheder/udland/amnesty-kritik-af-graekenland-skubber-flygtninge-tilbage-i-vandet,2012-12-20 05:00:00+00:00
,,,,
2012-06-02T19:50:00+00:00,"Sultestrejkende iranere vil søndag vende tilbage til Christiansborg Slotsplads for fortsat at protestere. De sultestrejkende iranere har nu forladt Slotspladsen foran Christiansborg, hvor de havde slået sig ned, efter de blev smidt ud af Demokratiets Hus på Vesterbo tidligere lørdag. Det fortæller Said Parvin, talsmand for iranerne. - De er taget hjem for at sove hos forskellige iranske familier i det centrale København, siger han til Ritzau og fortsætter: - Vi tager til Christiansborg igen søndag for at fortsætte protesten. Vi vil komme derind dagligt, indtil politikerne vil lytte til os. Planen er ifølge talsmanden at opholde sig på pladsen hver dag mellem klokken ni om morgenen og klokken 23 om aftenen. Netop i det tidsrum har de fået tilladelse til at opholde sig på pladsen. Imens fortsætter iranerne med at forsøge at finde et sted, hvor de kan være mere permanent. - Vi leder efter et sted, som vil huse os. Det kan for eksempel være en frikirke eller fagforeningslokaler, siger Said Parvin. - De afviste asylansøgere skal melde sig i flygtningecentre hver 14. dag. Men vi ved ikke, om de har kræfter til det næste gang, siger talsmanden. De 11 iranere er alle afviste asylansøgere, der ikke tør vende hjem, fordi de er konverteret til ikke-muslimske religioner. De frygter derfor at blive dræbt, hvis de sendes hjem til Iran. I onsdags blev gruppen af sultestrejkende smidt ud af Stefanskirken, hvor de ellers havde opholdt sig. Iranerne har forladt deres asylcentre i protest mod årelange ophold.",Afviste iranere har forladt Christiansborg,http://dr.dk/nyheder/indland/afviste-iranere-har-forladt-christiansborg,2012-06-02 19:50:00+00:00
2010-08-13T04:45:00+00:00,"Integrationsministeriet i Holbergsgade i København blev fredag morgen udsat for hærværk. Ukendte gerningsmænd kastede rød maling mod ministeriets indgangsparti. Også trapperne fik en gang rød maling, oplyser politiets centrale vagtleder, Søren Wiborg. Politiet betragter hændelsen som politisk hærværk og sætter det i forbindelse med den mindehøjtidelighed, der torsdag aften blev holdt i Brorsons Kirke på Nørrebro i anledning af ét-årsdagen for udvisningen af en række irakiske asylansøgere.",Hærværk mod Integrationsministeriet,http://dr.dk/nyheder/indland/haervaerk-mod-integrationsministeriet,2010-08-13 04:45:00+00:00
2011-08-29T11:19:00+00:00,"Dansk Folkeparti foreslår nu en række yderligere stramninger i udlændingepolitikken. Selv om Dansk Folkepartis formand, Pia Kjærsgaard, afviser, at hun spiller ""udlændingekortet"", så kommer de foreslåede stramninger samtidig med, at økonomien har overskygget de første dage af valgkampen. - Når der rigtig kommer gang i den ude i forsamlingshusene, så skal vi nok blive spurgt om det. Nu er det så bare lige blevet i dag, forklarede Pia Kjærsgaard ved partiets første pressemøde efter udskrivelse af folketingsvalget. Dansk Folkeparti foreslår, at regionale asylcentre fremover skal være ""hjørnesten"" i dansk asylpolitik. At det såkaldte optjeningsprincip udbygges, og at grænsekontrollen udbygges med endnu flere toldere og flere kompetencer til dem. Desuden at der lægges yderligere pres på afviste asylansøgeres hjemlande for at få dem til at modtage dem, og at integrationen styrkes yderligere af flygtninge og indvandrere. Både statsminister Lars Løkke Rasmussen og De Konservatives formand Lars Barfoed har på forhånd afvist forslaget om at afvikle asylcentrene og i stedet flyve beboerne til nye centre i nærområderne. Men det afskrækker ikke Pia Kjærsgaard. - Lige nu ser det måske ikke så let ud, men man har altid om Dansk Folkeparti sagt: Det bliver ikke til noget. Det her er valgkamp. Når valgaftenen er overstået, så er det en anden virkelighed, siger Dansk Folkepartis formand. - Måske er det ikke det hele, vi kan få gennemført. Men lad os sige, at der er takter i det her, som vi får gennemført, siger Pia Kjærsgaard. De fremtidige asylansøgere til Danmark skal således tilbydes hjælp i nyoprettede asylcentre i nærområder fremfor herhjemme. Asylansøgere, der modtages ved de danske grænser, vil derfor kun være i landet i kort tid til en såkaldt modtagelse og registrering. Herefter bliver de sat på et fly og transporteret tilbage.",DF foreslår flere udlændingestramninger,http://dr.dk/nyheder/politik/valg/valg2011/df-foreslaar-flere-udlaendingestramninger,2011-08-29 11:19:00+00:00
2012-12-20T07:59:00+00:00,"Justitsminister Morten Bødskov (S) blev i dag kritiseret for at føre de åbne døres politik og ødelægge det danske asylsystem. - Det vi er vidne i dag er en form for nedsmeltning af regeringens asyl- og udlændingepolitik, sagde Dansk Folkepartis integrationsordfører, Martin Henriksen, under et åbent samråd i Folketinget. Samme kritik luftede Venstres Inger Støjberg: - En ting er, at man i halvfemserne sad viden overhørig, og at man ikke ville forholde sig til virkeligheden. Noget andet er, at man så næste gang man får regeringsansvaret, gør det igen. - Det forstår jeg simpelt hen ikke. For regeringen er sammen med Enhedslisten ved at smadre det her område. Justitsminister Morten Bødskov (S) var kaldt i samråd her til morgen for at forklare, hvilken indflydelse regeringens løfte om hurtigere adgang til børnecheck får tilstrømningen af asylansøgere til Danmark. Samrådet var hastindkaldt efter nye tal viser, at flere søger og får asyl i Danmark. Bødskov erkender, at regeringen med finansloven viderefører mulighederne for børnefamilieydelse, men siger: - Jeg tror ikke, det skulle være årsag til en nedsmeltning af det danske asylsystem. Martin Henriksen tændte nærmest hovedrystende for sin mikrofon og sagde: - Det er ærgerligt, at ministeren bruger sin tid på at tale problemet ned. I stedet for at beskæftige sig med, hvordan man kan løse problemet. - Af alle de ministre, der er i regeringen, har justitsministeren mesterskabstitlen i at tale problemerne ned. Men regeringen gør skam noget for at løse problemet, lød svaret fra justitsministeren. Om problemerne med kriminelle asylansøgere, sagde Morten Bødskov: - Det regeringen har gjort er jo at løfte det et helt nyt niveau. Dansk Røde Kors har i flere år advaret den tidligere regering om forhold i eksempelvis Center Sandholm. Og det er lige nøjagtig dét, den nuværende regering tager fat på, sagde Morten Bødskov under dagens samråd.",DF: Justitsministeren taler problemerne ned,http://dr.dk/nyheder/politik/df-justitsministeren-taler-problemerne-ned,2012-12-20 07:59:00+00:00
2010-03-16T17:22:00+00:00,"Asylansøgere og flygtninge med midlertidig opholdstilladelse fra blandt andet Kosovo, Irak og Afghanistan kommer i søgelyset for at blive hjemsendt som en konsekvens af de udlændingepolitiske stramninger, som regeringen og Dansk Folkeparti har aftalt. Det indgår i aftalen, at Udlændingestyrelsen nu skal forelægge Flygtningenævnet nogle prøvesager, oplyser Dansk Folkeparti og Venstre. Det skal godtgøre, om forholdene især i Kosovo, men også i flere andre lande er så fredelige, at Danmark har ret ifølge internationale konventioner til at sende både asylansøgere og anerkendte flygtninge med midlertidig opholdstilladelse hjem. Aftalen gælder ikke flygtninge, som har opnået en permanent opholdstilladelse. De er mere beskyttede af internationale konventioner, blandt andet fordi de har været i Danmark længere. Dansk Folkeparti har især haft kosovoalbanere i kikkerten, oplyser retsordføreren, Peter Skaarup. - Der er det fredeligt nu, og det har ikke været meningen, at flygtninge så bare kunne blive her for altid, siger Peter Skaarup. Venstres integrationsordfører, Karsten Lauritzen, siger, at regeringspartierne på forhånd tror, at det bliver svært at få Flygtningenævnets godkendelse af, at ret mange anerkendte flygtninge sendes hjem. - Det her er ikke et forslag, der er groet i vores have. Det bliver svært at bevise, om folk, som er anerkendt som forfulgte, nu ikke er det mere, siger Karsten Lauritzen. Forligspartierne har ikke haft tal på forhandlingsbordet om, hvor mange asylansøgere og flygtninge med midlertidig opholdstilladelse, der kan komme i søgelyset.",DF vil sende flygtninge hjem,http://dr.dk/nyheder/politik/df-vil-sende-flygtninge-hjem,2010-03-16 17:22:00+00:00
2013-12-05T12:08:00+00:00,"Justitsminister Morten Bødskov (S) tager godt imod EU-Kommissionens forslag til, hvordan EU bedst kan forhindre en gentagelse af flygtningekatastrofer som kæntringen ud for italienske Lampedusa i oktober. Bødskov er forud for et møde med EU-kollegerne torsdag i Bruxelles dog stadig helt afvisende over for indenrigskommissær Cecilia Malmströms idé om at ændre asylsystemet, så man kan søge asyl, allerede inden man er rejst ind i EU. Ifølge kommissæren skal det ske for at forhindre, at desperate flygtninge begiver sig ud på farlige rejser mod Europa. - Nej, det er ikke noget, vi støtter. Hvis vi skal sikre bedre vilkår for behandling af flygtninge og asylansøgere, så skal vi gøre det via noget andet, som der også foreslås. - Man kan styrke systemerne i de lande, hvor der kommer mange. Vi har gjort det i forhold til Grækenland, og vi gør det nu i forhold til Italien og andre sydeuropæiske lande. Det er den måde, jeg synes, vi skal håndtere det på, siger Bødskov. Danmark har særlig fokus på at styrke indsatsen i flygtningenes nærområder - for eksempel Jordan og Libanon, så de har mindre grund til at rejse nordpå. Men den danske justitsminister hæfter sig også ved, at kommissionens fempunktsplan lægger vægt på solidaritet mellem EUs medlemslande. Det er relevant både for Danmark, der modtager en relativt stor andel af syriske flygtninge, og for lande med kyst ud til Middelhavet, hvor flygtningene ankommer. - Vi er ikke tilhængere af, at man skal til at lave kvoteordninger fra dansk side. Men vi vil gerne være med til for eksempel at bruge EU fondsmidler til at hjælpe de lande, der får mange flygtninge og asylansøgere og sikre, at deres systemer kan kapere det, siger ministeren. Allerede straks efter tragedien i oktober pressede Italien med opbakning fra en række andre EU-lande langs Middelhavet på for at få resten af EU til at hjælpe dem med at håndtere flygtningepresset på deres kyster. Den rapport, kommissær Cecilia Malmström præsenterer for ministrene torsdag, baserer sig på anbefalinger fra den særlige task force, der blev nedsat ugen efter forliset. /ritzau/",Danmark vil ikke have asylansøgninger på distancen,http://dr.dk/nyheder/politik/danmark-vil-ikke-have-asylansoegninger-paa-distancen,2013-12-05 12:08:00+00:00
2010-02-23T16:57:00+00:00,"41 aktivister blev tirsdag anholdt af politiet i Københavns Lufthavn, hvor de forgæves protesterede imod tvangsudvisningen af to irakiske asylansøgere. Aktivisterne nægtede at følge politiets opfordring om at forlade terminalen og blev derfor anholdt, oplyser politiet. Protesten var forgæves, idet flyet med de to irakere om bord er lettet fra dansk jord. De blev tidligere på dagen kørt fra Sandholmlejren i Nordsjælland. Den ene, Karima Amidi, har ifølge aktivistportalen modkraft.dk boet i Danmark siden 2002 og uden held forsøgt at blive familiesammenført med sine to døtre, der bor i Danmark. Hendes mand blev henrettet i 1982 under Saddam Husseins styre, skriver modkraft.dk Hendes svigersøn, Ala Al-asadi, siger til modkraft.dk, at han spurgte politiet, ""hvordan de mener, at en enlig mor skal klare sig i Irak uden forbindelse til sin familie"". Den anden irakiske asylansøger er ifølge Modkraft Latif Abdullah. Yderligere fire irakiske asylansøgere står ifølge Said Parvin fra flygtningegruppen Asylret umiddelbart foran tvangsudvisning. De 41 aktivister bliver kørt i bus til Station Bellahøj. Her skal de afhøres, hvorefter de bliver løsladt igen, oplyser Københavns Politi.",41 anholdt ved protest mod udvisning,http://dr.dk/nyheder/indland/41-anholdt-ved-protest-mod-udvisning,2010-02-23 16:57:00+00:00
2010-04-16T01:39:00+00:00,"Det er tilfældigheder, der bestemmer, om unge asylansøgere bliver udvist fra Danmark, skriver Politiken. Det siger flere eksperter, der mener, at danske myndigheder bruger en mangelfund test, når de skal vurdere, hvor gammel en ansøger er. Alderen er afgørende, fordi der er lempeligere regler for asylansøgere under 18 år. Udlændingeloven forhindrer, at unge uledsagede asylansøgere under 18 år sendes tilbage til deres oprindelsesland, hvis de kan ende i en 'reel nødsituation'. De forbehold gælder ikke for voksne asylansøgere. Derfor kan en forkert aldersvurdering betyde, at børn bliver sendt tilbage, selv om de burde være beskyttet af de danske regler. Sidste år testede de danske myndigheder 120 unge, der havde oplyst, de var under 18 år. 71 af dem blev efter testen flyttet over i kategorien for ansøgere over 18 år. Men alderstesten er for upræcis, mener en af de læger, der er med til at udføre den. - Vi er så usikre i den store margen på aldersvurderingen, at jeg har svært ved at forestille mig, at en vurdering fra os kan stå alene, siger professor Hans Petter Hougen fra Retsmedicinsk Institut på Københavns Universitet. Men det gør den. Udlændingeservice stoler på Retsmedicinsk Institut siger kontorchef i Asylkontoret i Udlændingeservice Line Theil Elikofer. - Vi har fuld tillid til Retsmedicinsk Institut. Resultaterne leveres med et aldersspænd på typisk to-tre år, som jo udtrykker, at der er indarbejdet en usikkerhed. Derfor lader vi altid enhver rimelig tvivl komme ansøgeren til gode og lægger den for ansøgeren mest gunstige, yngste alder til grund, siger hun. Den frivillige alderstest består af røntgenbilleder af håndknogle og tandsæt samt en kropslig vurdering, der tilsammen danner grundlag for et skøn af asylansøgerens alder. Storbritanniens tidligere børneombudsmand, professor Sir Albert Aynsley-Green, har forsket i aldersvurdering af unge flygtninge. Han kritiserer røntgenbilledet og vurderingen af håndknoglen for at være alt for usikker. - Metoden er udviklet af amerikanske læger i 1950'erne, hvor de tog røntgenbilleder af hvide amerikanske middelklassedrenge. Ud fra disse billeder udviklede lægerne et opslagsværk, mange læger bruger i dag. Men det er en fuldstændig upræcis metode, for du kan ikke sammenligne hvide amerikanske middelklassedrenges knogler fra 50'erne med afghanske drenges knogler i dag, siger Albert Aynsley-Green.",Unge udvises efter tvivlsom alderstest,http://dr.dk/nyheder/indland/unge-udvises-efter-tvivlsom-alderstest,2010-04-16 01:39:00+00:00
2013-09-30T05:25:00+00:00,"Det skal undersøges, hvordan Justitsministeriet kontrollerer om syge udvisningstruede asylansøgere kan få fat i deres medicin i hjemlandet. Det mener Enhedslisten, efter det er kommet frem, at Justitsministeriet har givet afslag på humanitært ophold til den 15-årige psykisk syge dreng Remzi Baftijari og tvangsudsendt ham til Kosovo. Begrundelsen var, at han kunne skaffe sin antipsykotiske medicin i hjemlandet. Men 21Søndag kunne i aftes afsløre, at drengen efter tre måneder endnu ikke har kunne få fat på sin medicin i Kosovo. Faktisk findes medicinen slet ikke på sundhedsmyndighedernes officielle liste og er derfor ikke godkendt i Kosovo. Justitsminister Morten Bødskov har nu lovet at stille lignende hjemsendelser til Kosovo i bero, indtil ministeriet har undersøgt, om den afviste asylansøgers medicin rent faktisk er tilgængelig. Men det er også det eneste justitsministeren kan gøre, mener politisk ordfører for Enhedslisten, Johanne Schmidt-Nielsen. - Man kan ikke gøre andet end at sætte sagerne i bero, hvis man finder ud af, at den medicin ikke er tilgængelig alligevel, på trods af at justitsministeriet har sagt, at det var den og faktisk givet folk afslag og dermed udvist folk, siger Johanne Schmidt-Nielsen og påpeger, at Remzi Baftijaris medicin ikke er den eneste medicin, som Justitsministeriet vurderer tilgængeligheden af: - Der er alle mulige former for behandling og medicin, som afslag bliver givet på baggrund af. Samtidig kaster den konkrete sag lys over et problem, der tilsyneladende er langt mere omfattende. - Kan vi overhovedet stole på de vurderinger, Justitsministeriet foretager, spørger Johanne Schmidt-Nielsen. - Det rejser nogle meget faretruende spørgsmål om hele proceduren, hvad med alle de andre udvisninger og afslag, som sker på baggrund af informationer justitsministeriet mener at have, om at medicinen er tilgængelig, siger hun. Derfor kræver Enhedslisten nu, at Justitsministeren skal gøre rede for, hvordan hans ministerium undersøger om medicinen er tilgængelig. Det er de danske ambassader, der i praksis undersøger tilgængeligheden af medicin i det pågældende land. Derfor vil Justitsministeren nu bede Udenrigsministeriet om at få verificeret oplysningerne om adgangen til medicin i Kosovo. Det indebærer at få undersøgt, om det er muligt lovligt at importere medicinen fra udlandet.",EL: Bødskov må forklare sig om udvisning af syge,http://dr.dk/nyheder/politik/el-boedskov-maa-forklare-sig-om-udvisning-af-syge,2013-09-30 05:25:00+00:00
2012-08-16T06:35:00+00:00,"Københavns politi har nu anholdt tre mænd og sigtet dem for groft røveri og kvalificeret vold mod to unge mænd på Københavns Hovedbanegård den 2. august ti minutter før midnat. De anholdte mænd er i alderen 17-21 år, og de bliver i dag fremstillet i grundlovsforhør i Københavns dommervagt. Det siger politiet på Station City til DR Nyheder. Anholdelserne skete efter, at Københavns Politi har fået brugbare tip fra borgere i forbindelse med offentliggørelsen af en video og fotos af overfaldet. Politiet mangler stadig at anholde en af de fire mistænkte. Under røveriet skubbede og smed de nu sigtede mænd to unge asylansøgere ned på togskinnerne og frarøvede dem kontanter og en bærbar PC.",Efter politiet offentliggjorde video: Tre mænd anholdt for groft røveri,http://dr.dk/nyheder/indland/efter-politiet-offentliggjorde-video-tre-maend-anholdt-groft-roeveri,2012-08-16 06:35:00+00:00
2011-01-21T11:39:00+00:00,"Belgien må ikke sende en afghansk asylansøger tilbage til Grækenland. Det har Den Europæiske Menneskerettighedsdomstol i Strasbourg netop afgjort i en sag. Menneskerettighedsdomstolen giver den afghanske flygtning medhold i, at forholdene for asylsøgere i Grækenland så urimelige, at Belgien ikke kan sende ham tilbage dertil. DR's korrespondent i Bruxelles Ole Ryborg vurderer, at dommen reelt sætter EU's asylpolitik ud af spil i forhold til Grækenland. Som reglerne er nu skal en asylansøgning behandles i det første land, man som flygtning kommer til, og 90 procent af asylansøgere i EU kommer ind via grækenland. - Det dommen siger er, at Grækenland ikke er i stand til at behandle asylnasøgninger og asylansøgere oprdentligt. Så er spørgsmålet, om man skal give flygtningene ret til at til at rejse til et andet EU-land og få deres ansøgning behandlet der, siger Ole Ryborg. Der kører allerede mere end 500 tilsvarende sager ved Den Europæiske Menneskerettighedsdomstol og rundt omkring i de forskellige EU-lande tælles over 7000 sager, hvor flygtninge, der er kommet ind via Grækenland venter på en afgørelse, om de kan blive sendt tilbage. - Det har stor betydning for dem, der er kommet, men frem for alt for alle de flygtninge som hver dag passerer de græske grænser, vurderer Ole Ryborg. Han vurderer, at EU må reagere hurtigt på dommen. - Man har en situation, hvor man ikke længere kan sende flygtninge tilbage til Grækenland, og hvor der hver eneste dag kommer flere flygtninge til, siger Ole Ryborg. EU har allerede afsat 70 millioner kroner til et hjælpepakke og sendt personale til Gækenland fort at hjælpe med at tage imod flygtning og få opbygget et sagsbehandlingssystem.",Dom underminerer EU's asylsystem,http://dr.dk/nyheder/udland/dom-underminerer-eus-asylsystem,2011-01-21 11:39:00+00:00
2011-08-22T09:03:01+00:00,"Alt tyder på, at myndighederne har fejlregistreret statsløse kurdere, og at statsløsesagen dermed er større end antaget. I et folketingssvar bekræfter integrationsminister Søren Pind, at der er noget helt galt med udlændingemyndighedernes registrering af statsløse, men han vil ikke undersøge omfanget af fejlregistreringen, skriver Information. Ifølge ministeren er kun 13 asylansøgere fra januar 2008 til juni i år blevet registreret som stats­løse af ikke-palæstinensisk oprindelse. Men Information skriver på baggrund af oplysninger om asylansøgere fra Syrien, at det må regnes for givet, at der i samme periode formodes at være kommet flere end 10 gange så mange statsløse kurdere alene fra Syrien til Danmark. Fejlregistreringen medfører, at de stats­løses børn født i Danmark snydes for deres konventionsbeskyttede ret til dansk statsborgerskab. - Nej, lyder det korte svar fra ministeren på Informations forespørgsel om, hvorvidt han vil rette henvendelse til de kurdere fra Syrien i Danmark, der kan være blevet fejlregistreret. Generalsekretær i Dansk Flygtningehjælp, Andreas Kamm, opfordrer omvendt til at kontakte alle kurdere fra Syrien. - Det er helt indlysende, at hvis myndighederne har fejlregistreret, så skal det rettes, siger han til Information. Også oppositionen mener, at Søren Pind har et ansvar for at afdække omfanget af fejlregistreringen.",Kurdere registreres ikke som statsløse,http://dr.dk/nyheder/indland/kurdere-registreres-ikke-som-statsloese,2011-08-22 09:03:01+00:00
2012-08-30T05:35:00+00:00,"Konverter til kristendommen, og bliv tildelt asyl. Det kan blive virkelighed for asylansøgere i Danmark, efter at Flygtningenævnet har lavet en kovending og genoptaget to afviste asylsager, skriver Politiken. Asylsagerne kan ifølge eksperter få principiel betydning, hvis nævnets afgørelse omstødes. Det drejer sig om to afghanere, der begge er konverteret fra islam til kristendom og er blevet døbt, mens de har været i Danmark. I maj fik de afslag på asyl, selv om de hævder at risikere religiøs forfølgelse i Afghanistan, hvor frafaldne muslimer arresteres og risikerer dødsstraf. Flygtningenævnet har indtil nu afvist, at de to afghanere kan opnå asyl. Nævnet fremhæver blandt andet, at de to mænd kan skjule deres nye tro i Afghanistan og derfor ikke risikerer forfølgelse. Men afgørelsen fik FN's Flygtningehøjkommissariat, UNHCR, til at rejse kritik, hvorefter nævnet udsatte hjemsendelserne. Omstøder nævnet afgørelsen i de genoptagne sager, vil det få principiel betydning for asylansøgere, der i Danmark konverterer til kristendommen, vurderer lektor i udlændingeret ved Syddansk Universitet Peter Starup. For dermed åbnes der for, at asylsager af samme karakter kan vurderes anderledes end hidtil. Det mener adjunkt i flygtningeret ved Aalborg Universitet Jesper Lindholm, som har arbejdet for UNHCR og har skrevet ph.d. om flygtningebeskyttelse i Danmark. - Det vil danne præcedens, for så vil der ligge en afgørelse på området, man kan læne sig op ad. Der vil altså være en mulighed for, at lignende sager vil kunne blive omgjort, siger han Jesper Lindholm understreger, at Flygtningenævnet dog stadig vil søge at afgøre sagerne individuelt, så elementer som ansøgerens troværdighed også indgår i bedømmelsen. Justitsminister Morten Bødskov (S) ønsker ikke at kommentere sagen over for Politiken.",Kristne kan måske nemmere få asyl,http://dr.dk/nyheder/indland/kristne-kan-maaske-nemmere-faa-asyl,2012-08-30 05:35:00+00:00
2011-01-30T19:43:00+00:00,"Flere partier i Folketinget kræver nu, at regeringen præcist redegør for, hvor mange asylansøgere, der er blevet sendt tilbage til Grækenland. Det sker, efter at Den Europæiske Menneskerettighedsdomstol har sat en stopper for alle tilbagesendelser. Samtidig bliver integrationsminister Birthe Rønn Hornbech beskyldt for at lyve. I sidste uge standsede integrationsministeren alle hjemsendelser til Grækenland på grund af forholdene i de græske opsamlingslejre. Og fordi det græske asylsystem er brudt sammen. Men før da nåede Danmark sidste år at sende godt 20 asylansøgere retur til Grækenland. - Integrationsminister Birthe Rønn Hornbech satte jo turbo på, og skyndte sig at sende en række personer tilbage til Grækenland. Det viste sig at være ulovligt, og hvis nogen af dem anlægger sag mod Danmark, så bliver vi dømt for brud på menneskerettighederne, siger Enhedslistens politiske ordfører Johanne Schmidt-Nielsen til DR Nyheder. Grækenland er grænsen mod Mellemøsten og tager imod størstedelen af de asylansøgere, der kommer til Europa. I sidste uge afsagde Den Europæiske Menneskeretsdomstol en dom, der betyder, at sagerne skal behandles i Danmark. Men Danmark nåede ifølge DR Nyheders oplysninger at sende godt 20 asylansøgere og mindst en familie med børn retur til til Grækenland. - Jeg havde ikke troet, at regeringen og Birthe Rønn Hornbech kunne finde på at sende børn tilbage til Grækenland, siger De Radikales integrationsordfører Marianne Jelved. Venstres integrationsordfører, Karsten Lauritzen, slår fast, at folk er blevet sendt tilbage, fordi man først retter dansk praksis ind, når der er faldet en dom. Og der er der først for nylig, siger han. Men Enhedslisten beskylder integrationsminister Birthe Rønn Hornbech for at lyve. For mandag sagde integrationsministeren til TV Avisen, at der ikke er sendt børn til Grækenland: - Vi har sendt meget få tilbage til Grækenland, og slet ikke børn. Jeg har sendt tilbage efter reglerne, men sørget for at børnene og særlig svage kunne blive, sagde Birthe Rønn Hornbech. Enhedslistens Johanne Schmidt-Nielsen siger, at oplysningerne om, at der var børn blandt de tilbagesendte, allerede kom frem sidste år. - Så når ministeren påstår det modsatte, er det ikke andet end løgn, siger Johanne Schmidt-Nielsen.",Birthe Rønn beskyldes for at lyve,http://dr.dk/nyheder/politik/birthe-roenn-beskyldes-lyve,2011-01-30 19:43:00+00:00
2011-01-25T16:43:00+00:00,"Mere end 250 illegale indvandrere i Grækenland er gået i sultestrejke. De fleste har søgt tilflugt på universitetet i Athen, hvor græsk politi normalt ikke har adgang, og herfra kræver de ret til at bo og arbejde i Grækenland. - Vi vil vinde den her kamp eller dø, lyder det fra en af de sultestrejkende, der har arbejdet ulovligt i Grækenland i seks år. Regeringen har blankt afvist de sultestrejkendes krav. Det vurderes, at omkring 350 asylansøgere og illegale indvandrere kommer til Grækenland hver dag - de fleste i forsøg på at komme videre til andre europæiske lande.",Illegale invandrere sultestrejker i Grækenland,http://dr.dk/nyheder/udland/illegale-invandrere-sultestrejker-i-graekenland,2011-01-25 16:43:00+00:00
2011-07-11T10:05:03+00:00,"Venstres integrationsordfører, Karsten Lauritzen, har tillid til politiet i sagen om ulovlige motivspørgsmål, som mindreårige asylansøgere skal svare på. Dansk Flygtningehjælp og Dansk Røde Kors anklager politiet for systematisk at stille ulovlige spørgsmål til forældreløse børn, der flygter til Danmark for at søge asyl. - Vi kan godt have en lang juridisk diskussion om, hvilke spørgsmål man må stille, men jeg synes, det er langt vigtigere at fokusere på grunden til at stille spørgsmål, siger Karsten Lauritzen. - Grunden er, at vi skal finde ud af, hvem der er reelle uledsagede mindreårige, der søger asyl, og hvem der lyver om, at de er under 18 og ikke er forældreløse. Og det er der desværre en del, der gør, og derfor stiller vi spørgsmål, siger han. Fra Venstres side lyder der dermed tillid til, at politiet agerer inden for lovens rammer i sagen om motivspørgsmålet til asylbørnene. Avisen.dk kunne søndag afsløre, at en 17-årig afghansk asylansøger fik afslag på asyl, da han svarede på politiets ulovlige spørgsmål om motivet for ansøgningen og senere skulle svare på samme spørgsmål ved Udlændingeservice. - Nu kigger både politiet og Udlændingeservice nærmere på, hvad praksis er, og så får man sikkert rettet tingene til. Hensigten er, at politiet skal fastslå identiteten, og Udlændingeservice skal fastslå motivet, siger Karsten Lauritzen. - Men selvfølgelig er der en gråzone, siger han. Kristendemokraten Per Ørum Jørgensen kræver en redegørelse af justitsminister Lars Barfoed, men han er på ferie, og kan ikke kommentere sagen.",V forstår politiets spørgsmål til asylbørn,http://dr.dk/nyheder/indland/v-forstaar-politiets-spoergsmaal-til-asylboern,2011-07-11 10:05:03+00:00
2012-06-13T06:44:00+00:00,"Justitsminister Morten Bødskov præsenterer en ny asylplan i dag, formentlig over middag. Med planen vil regeringen opfylde et af sine valgløfter om at lade asylansøgere, der ikke kan hjemsendes, komme ud af centrene efter seks måneder. Hvad synes I om det forslag i Dansk Folkeparti?- Jeg synes, det er helt gal kurs, regeringen slår ind på, siger udlændinge- og integrationsordfører Martin Henriksen til dr.dk kort før partiets gruppemøde her til morgen. Regeringens asylplan vil gøre det mere attraktivt at komme til Danmark som flygtning, lyder advarslen fra DF. - Dermed bliver Danmark til en flygtningemagnet. Det giver økonomiske udgifter og store integrationsproblemer, siger Martin Henriksen. Dansk Folkeparti vil derfor kræve, at Venstre sammen med DF ruller planen, når og hvis vælgerne en dag igen giver mandat til det.",DF: Danmark bliver en flygtningemagnet,http://dr.dk/nyheder/politik/df-danmark-bliver-en-flygtningemagnet,2012-06-13 06:44:00+00:00
2013-11-25T17:02:00+00:00,"Væk med besparelserne på asylområdet. Og ud med besparelserne på efteruddannelse til voksne. Regeringen er nu klar til at fjerne de besparelser, som Enhedslisten har stejlet over i forbindelse med finanslovsforhandlingerne. - Det er muligt at tage de besparelser af bordet, hvis Enhedslisten ønsker det, siger finansminister Bjarne Corydon (S), da han - sammen med skatteminister Holger K. Nielsen (SF) og økonomi- og indenrigsminister Margrethe Vestager (R) - fremlagde det udspil til en finanslov, som de har præsenteret for Enhedslisten, men som partiet har afvist. Præsentationen af regeringens udspil sker for at lægge maksimalt pres på Enhedslisten i forhandlingerne, der siden søndag aften har stået stille. Regeringen lagde i sit udspil til en finanslov op til en besparelse på 68,4 millioner kroner i asylcentrenes budgetter i 2014. Pengene skulle bl.a. findes ved at nedsætte de takster, som asylcentrene får til hver asylansøger fra staten. Samtidig lagde regeringen op til årligt over de næste fire år at høvle 120 millioner af den såkaldte voksenuddannelsesstøtte (SVU), der gives til personer i arbejde, der vil videreuddanne sig. Men begge besparelserne er regeringen altså klar til at smide i skraldespanden, hvis Enhedslisten vil lave en finanslovsaftale for næste år. Enhedslisten skal endnu engang til forhandlinger i Finansministeriet klokken 20 mandag aften. Pressen har dog ikke adgang til forhandlingerne.",Regeringen klar til at lægge asylbesparelser i graven,http://dr.dk/nyheder/politik/regeringen-klar-til-laegge-asylbesparelser-i-graven,2013-11-25 17:02:00+00:00
2011-06-04T05:39:00+00:00,"En privat læge- og sundhedsklinik åbner senere på sommeren for at hjælpe afviste asylansøgere og andre, der ikke kan bruge de offentlige sygehuse. Hvis de søger behandling på en dansk hospital risikerer de at blive sendt hjem, men på den anden side har de et menneskeligt krav på at få hjælp, selv om de opholder sig ulovligt i landet. Det mener Dansk Røde Kors, Lægeforeningen og Dansk Flygtningehjælp, at man skal, og de har taget sagen i egen hånd, skriver Berlingske. Næsten 80 læger, speciallæger, tandlæger, jordemødre og sygeplejersker har allerede nu meldt sig som frivillig arbejdskraft på klinikken. Forskellige rapporter anslår, at der er mellem 1.000 og 5.000 illegale indvandrere i landet. Hovedgrupperne er afviste asylansøgere, personer der har fået afslag på familiesammenføring i Danmark og prostituerede. DF-ordfører Peter Skaarup kalder initiativet speget og problematisk. Han erkender, at målgruppen er i en udsat situation, og han opfordrer politiet til at gå ind i sagen og måske overvåge klinikken. Integrationsministeren skal nu redegøre for, om klinikken er lovlig. Jens Vedsted-Hansen, juraprofessor på Århus Universitet afviser, at klinikken kolliderer med loven.",Privat klinik behandler illegale indvandrere,http://dr.dk/nyheder/indland/privat-klinik-behandler-illegale-indvandrere,2011-06-04 05:39:00+00:00
2012-05-25T21:07:00+00:00,"Menighedsrådet for Stefanskirken på Nørrebro i København og de 11 sultestrejkende iranske asylansøgere, der har opholdt sig i kirken siden onsdag, blev fredag aften enige om, at iranerne skal være ude af kirken senest tirsdag klokken 12. Det fortæller Niels Nymann Eriksen, som er talsmand for menighedsrådet og indvandrerpræst. - Vi har udskudt fristen til tirsdag middag, fordi iranerne har fortalt, at de ikke har noget sted at tage hen. Derfor har de nu fået mere tid til at finde ud af, hvor de kan tage hen, siger han til Ritzau. Tidligere fredag oplyste Niels Nymann Eriksen, at menighedsrådet havde bedt de 11 iranere om at stoppe deres sultestrejke senest lørdag klokken 18. Men iranerne ønsker ikke at stoppe deres sultestrejke. - De er alle indstillede på at fortsætte, siger deres talsmand Masoud Reisvand til Ritzau. - De accepterer, at de skal ud af kirken, men sultestrejken fortsætter, indtil de opnået er resultat, siger han.",Iranere skal ud af Stefanskirken tirsdag,http://dr.dk/nyheder/indland/iranere-skal-ud-af-stefanskirken-tirsdag,2012-05-25 21:07:00+00:00
2012-05-22T10:21:00+00:00,"Det er uhyre vanskeligt at få dansk statsborgerskab. Det er meget svært at blive familiesammenført. Asylansøgere bør ikke bo i centre. I stedet bør de kunne arbejde. Og der bilver forskelsbehandlet, når ikke-etnisk danskere skal have bolig. Det er blandt konklusionerne i en ny rapport, som Europarådets Racismekommision netop har offentliggjort om forholdene i Danmark. Dermed får Danmark hård kritik. Rapporten fra kommisionen indeholder blandt andet en række henstillinger, som rådet om to år vil følge op på. En af henstillinger er en revision af reglerne for familiesammenføring, da der ifølge rådet lige nu er forskelbehandling af ikke-etniske danskere. En anden henstilling lyder, at der bør rekrutteres flere etniske minoriteter til det danske politi. Hele rapporten kan læses her",Europarådet: Danmark har problemer med racisme,http://dr.dk/nyheder/politik/europaraadet-danmark-har-problemer-med-racisme,2012-05-22 10:21:00+00:00
2013-11-04T20:27:00+00:00,"Mandag aften blev bussen Valdresekspressen kapret af en mand i Norge. Buskapringer er ikke et ukendt fænomen i Norge. Her er eksempler på tidligere buskapringer og voldsepisoder mod buschauffører: * November 2013: En mand kaprer en bus mellem Årdal og Tyin. Tre personer har mistet livet i forbindelse med kapringen. * April 2012: En beruset mand, som hævdede at være bevæbnet med en håndgranat, truede sig ind i en rutebil ved Olavsgaard i Akershus. Der var 15 passagerer om bord. Ingen kom noget til, og politiet måtte smadre en rude og bruge peberspray for at overmande gerningsmanden. * Maj 2004: En mand kaprede en bus ved hovedbusterminalen i Oslo. Buschaufføren var alene i bussen, og han blev slået ned af manden. Chaufføren lå i koma i to måneder, og gerningsmanden blev idømt otte års forvaring. * Februar 2003: En etiopisk mand dræbte en buschauffør på Valdresekspressen med kniv. Etiopieren havde tidligere dræbt en asylansøger på et asylcenter på Fagernes. * Februar 2000: En buschauffør blev lettere såret, da han blev stukket med kniv og truet til at køre en flok unge fra Lillestrøm til Oslo. * November 1994: En hjemmeværnsmand forsøgte at kapre en bus ved Kvinesdal i Vest-Agder. Manden truede med et skarpladt AG3-gevær og krævede at blive kørt til Flekkefjord. Kilde: NTB /ritzau/",FAKTA: Seks buskapringer i Norge siden 1994,http://dr.dk/nyheder/udland/fakta-seks-buskapringer-i-norge-siden-1994,2013-11-04 20:27:00+00:00
2013-10-06T15:36:00+00:00,"Dykkere har i løbet af søndagen fundet yderligere 83 druknede, efter en båd med 500 asylansøgere kæntrede tidligere på ugen ud for den italiensk ø Lampedusa. Det bringer det foreløbige dødstal op på 194. Men over 300 frygtes at være omkommet. De fleste er fra Somalia og Eritrea. Italiens integrationsminister, Cecile Kyenge, stod inde på kajen i Lampedusa, da de døde blev bragt i land. Her stod en udsending for pave Frans og bad over hver af de døde. - Indvandrerloven må ikke være straffende, udtalte Kyenge, der har været udsat for en strøm af racistiske kommentarer. Hun er Italiens første sorte minister. Italiensk lov kan gøre det strafbart at hjælpe indvandrere i nød. - Vi kan ikke acceptere disse tragedier igen, siger hun. Onsdag besøger EUs kommissionsformand José Manuel Barroso og Italiens premierminister Enrico Letta Lampedusa. Begge har de kritiseret Libyen, hvorfra den 22 meter lange båd var sejlet fra, for at medvirke til, at så mange illegale indvandrere søger mod Italien. I et interview til en tv-station siger Letta, at Libyen skal tage skrappere midler i brug for at stoppe bådtrafikken. - Vores problem i dag kaldes Libyen, siger han. /ritzau/AFP",Lampedusa: Dykkere finder yderligere 83 druknede asylsøgere,http://dr.dk/nyheder/udland/lampedusa-dykkere-finder-yderligere-83-druknede-asylsoegere,2013-10-06 15:36:00+00:00
2012-02-03T11:30:00+00:00,"Uledsagede flygtningebørn skal ikke straffes, når de kommer til Danmark med falske papirer. Det har Højesteret slået fast i to sager fredag. En somalisk pige og en afghansk dreng undgår at blive straffet, selv om de kom til Danmark med falske papirer. Tidligere har Østre Landsret ellers idømt de to unge den sædvanlige straf på 40 dages fængsel og udvisning. Både Dansk Røde Kors og Red Barnet har tidligere kritiseret den gamle retspraksis. Højesteret frifinder ikke de to unge for at overtræde bestemmelsen om dokumentfalsk, men har givet dem strafbortfald. - Højesteret gør op med et københavnerfænomen. Det er ifølge mine oplysninger kun Københavns Politi, der har rejst sager om dokumentfalsk mod asylansøgere under 18 år, siger forsvareren for den afghanske dreng, advokat Poul Helmuth Petersen. De to undgår også udvisning, og statskassen skal betale salæret til forsvarsadvokaterne, der har ført sagerne i både byret, landsret og Højesteret. /ritzau/",DOM: Flygtningbørn skal ikke straffes for falske pas,http://dr.dk/nyheder/indland/dom-flygtningboern-skal-ikke-straffes-falske-pas,2012-02-03 11:30:00+00:00
2013-08-11T04:59:00+00:00,"Betjente blev lørdag sendt til Grækenlands største lejr for asylansøgere, hvor flere af de internerede kastede sten mod ansatte og satte ild til deres boliger. Tv-billeder viser flammer i Amygdaleza-lejren uden for Athen, hvor omkring 1200 personer - hovedsageligt fra Asien - bliver holdt under opsyn af politiet. - 10 betjente er blevet såret af sten og andre genstande, som er blevet kastet mod dem, siger en talsmand for politiet. - De tilbageholdte satte ild til deres madrasser i deres boliger, men kampklædt politi er blevet sendt til stedet, og situationen er under kontrol, tilføjer talsmanden. Amygdaleza er en af flere lejre, som siden sidste år er blevet oprettet i Grækenland, så tusinder af flygtninge kan blive sendt hjem. Grækenland er vejen ind til EU for mange indvandrere og flygtninge, der tager væk fra krigshærgede og fattige lande i Afrika, Mellemøsten og Asien. Ifølge politiet begyndte optøjerne, da de tilbageholdte fik at vide, at deres maksimale opholdstid i lejren ville blive forlænget til 18 måneder mod tidligere 12 måneder. Menneskerettighedsorganisationer hævder, at de internerede bliver udsat for vold af politiet i lejrene, og at de bliver nægtet adgang til lægehjælp. Sidste uge sagde den venstreorienterede rettighedsgruppe KEERFA, at muslimer var blevet slået af vagter under bøn i lejrene. Og i juli lød det fra samme gruppe, at en afghansk person var død af en lungeinfektion, som vagterne angiveligt havde ignoreret i månedsvis. /ritzau/AFP",Oprør i græsk asyllejr over dårlige forhold,http://dr.dk/nyheder/udland/oproer-i-graesk-asyllejr-over-daarlige-forhold,2013-08-11 04:59:00+00:00
2013-08-04T07:22:00+00:00,"Den australske premierminister, Kevin Rudd, har udskrevet valg den 7. september i håbet om at hive sejren hjem til centrum-venstre partiet Labor og dermed fuldende sit politiske comeback. - Australierne står nu overfor et valg. Og valget kunne ikke være tydeligere. Jeg har en positiv vision om det land, vi kan blive, skriver Kevin Rudd til sine partifæller og støtter. Rudds stærkeste udfordrer er den konservative oppositionsleder, Tony Abbott. Tidligere målinger er dog klart i Kevin Rudds favør. Kevin Rudd blev ellers væltet af formandsposten i arbejderpartiet for tre år siden, men blev benådet sidst i juni, da partiet på dramatisk vis valgte at afsætte den daværende premierminister, Julia Gillard, ved et kampvalg og sikre comeback til Kevin Rudd. fsatte Gillard, der selv fik posten i en formandsduel mod Rudd, besluttede efterfølgende at stoppe sin politiske karriere. Samtidig trak en række Gillard-loyale ministre sig fra deres poster. Valgkampens fokus vil sandsynligvis være på landets økonomi og en ophedet debat om de asylansøgere, Australien sender til Papua Ny Guinea. /ritzau/AFP",Australierne skal stemme til september,http://dr.dk/nyheder/udland/australierne-skal-stemme-til-september,2013-08-04 07:22:00+00:00
2010-10-20T15:44:00+00:00,"Forholdene for tilbageholdte flygtninge og asylansøgere i Grækenland er ofte ""umenneskelige"" som følge af ""uhumske og overfyldte"" flygtningelejre og mangelfuld polititræning, fastslår FN. Derfor opfordres det øvrige EU til at hjælpe Grækenland med dets flygtningeproblem. FN's særlige rapportør på torturspørgsmål, Manfred Nowak, siger, at han har modtaget stribevis af anklager om, at græsk politi begår voldelige overgreb mod flygtninge. I et enkelt politidistrikt i den græske hovedstad holdes flygtningene i kort snor, fordi myndighederne ellers frygter ballade med fremmedfjendske højreekstremister. - Tiden er inde til, at der omgående må tages fat på en grundlæggende restrukturering af hele den måde, asylansøgere og indvandrere bliver behandlet på, siger Nowak på en pressekonference i Athen. - Jeg appellerer til EU og Europakommissionen i særdeleshed om at hjælpe regeringen. Den har brug for meget bastant finansiel og teknisk assistance for at løse denne krise, siger Nowak efter et 10 dage lang inspektionsrejse i Grækenland. Manfred Nowak og hans hold har besøgt fem fængsler, ni politistationer, to grænsestationer, tre flygtningelejre og tre hospitaler. FN-holdet fandt fængsler og politistationer, hvor forholdene i cellerne trodsede beskrivelse. - Jeg blev fortalt, at det ofte er sådan, at rengøringspersonalet ikke længere tør gå ind i disse beskidte, overfyldte celler. De hygiejniske forhold er ganske enkelt ubeskrivelige, siger Nowak. I detentionen i Athens internationale lufthavn fandt FN-holdet 88 mennesker tilbageholdt. Cellerne er bygget til i alt 18 personer. Da der kun er to toiletter i detentionen, tisser de tilbageholdte ofte i flasker. - Dette er i sig selv umenneskeligt, siger FN's særlige rapportør.",FN: Græske flygtningeforhold umenneskelige,http://dr.dk/nyheder/udland/fn-graeske-flygtningeforhold-umenneskelige,2010-10-20 15:44:00+00:00
2013-05-31T01:45:00+00:00,"Ifølge Liberal Alliance og Venstre kan nogle af politiets opgaver blive overdraget til private aktører, skriver Jyllands-Posten. Liberal Alliance ønsker udlicitering af blandt andet fangetransporter, opklaring af indbrud, ledsagelse af afviste asylansøgere og overvågning af dømte i elektroniske fodlænker. Også fartkontrollen kan udliciteres. - Langt de fleste steder, hvor der har fundet udliciteringer sted, kan man se, at det er blevet billigere, siger partiets retsordfører, Simon Emil Ammitzbøll, til Jyllands-Posten. Han afviser, at udlicitering skader retssikkerheden, da eksempelvis indbrudssager fortsat skal gennem en anklager og en dommer. Venstres retsordfører, Karsten Lauritzen, forestiller sig, at man eksempelvis kan udlicitere fartkontrollen og bekæmpelse af andre særlovsovertrædelser. Men han sætter grænsen ved efterforskning og alt, der handler om personfarlig kriminalitet: - Der har jeg svært ved at se, at der kan komme andre aktører end politiet ind, siger han. Sikkerhedsfirmaet G4S er interesseret i opgaverne. - Bortset fra fartkontrol er det alt sammen opgaver, som vi allerede udfører i andre lande. Hvis det kommer i udbud i Danmark, er det klart, at vi vil overveje at byde, siger vagtdirektør Jacob Rosendal, G4S, til Jyllands-Posten. Politiforbundets formand, Peter Ibsen, er derimod ikke begejstret over forslaget. Det er Socialdemokraternes retsordfører, Ole Hækkerup, heller ikke: - Jeg er skeptisk over for at tage noget som helst, der vedrører myndighedsudøvelse, væk fra politiet, siger han til Jyllands-Posten. / Ritzau",Politiopgaver bør privatiseres,http://dr.dk/nyheder/indland/politiopgaver-boer-privatiseres,2013-05-31 01:45:00+00:00
2010-09-21T09:15:00+00:00,"1014 flygtninge, uledsagede børn og humanitære ansøgere har fået asyl i Danmark i første halvår af 2010. Det er mere end tre gange så mange som første halvår af 2009, hvor 331 fik opholdstilladelse i deres asylsag, viser nye foreløbige tal fra Danmarks Statistik. Det er hovedsageligt flygtninge, der har fået asyl. Her er antallet 929 i årets første seks måneder mod 276 i samme periode i 2009. De fleste flygtninge kommer fra Afghanistan, Syrien, Iran og Myanmar. Antallet af asylansøgere, der har fået ophold på ""andet grundlag"" - blandt andet af humanitære grunde og uledsagede børn - er foreløbig i 2010 oppe på 85 mod 55 fra januar til juni 2009. Her kommer de fleste fra Irak, Kosovo og Serbien. Der er flest ansøgere fra Asien, der tegner sig for 81 procent af alle opholdstilladelserne i asylsagerne - nemlig 825 ud af de 1014. Europæiske asylansøgere tegner sig for 106 opholdstilladelser, mens der er 71 fra Afrika og 12 fra andre kontinenter. Antallet af asylansøgninger er også steget, omend ikke så meget. Her er antallet steget med 31 procent fra 1693 i det første halvår af 2009 til 2223 i det første halvår i år. Der er også flere asylansøgninger optaget til behandling fra 897 til 1316 - en stigning på 47 procent. Her er der også flest fra Afghanistan, Syrien og Iran, oplyser Danmarks Statistik.",Markant flere får asyl i Danmark,http://dr.dk/nyheder/indland/markant-flere-faar-asyl-i-danmark,2010-09-21 09:15:00+00:00
2010-08-13T04:38:00+00:00,"Langt fra alle af de omkring 60 afviste irakiske asyl-ansøgere, der for et års tid siden søgte tilflugt i Brorsons Kirke i København, er blevet sendt tilbage til Irak. Integrationsminister Birthe Rønn Hornbech slog ellers dengang fast, at ""afviste asylansøgere skal hjemsendes."" - Vi lever i en retsstat. Disse mennesker har i årevis siddet myndighedernes afgørelse overhørig. Det er dybt uretfærdigt, hvis vi behandlede de asylansøgere, der ikke vil rejse hjem, bedre end dem, der rejste, forklarede Birthe Rønn Hornbech efter rydningen af Brorsons Kirke natten til den 13. august 2009. Ifølge organisationen Kirkeasyls opgørelser over irakerne i kirken er omkring 30 af dem blevet udvist. Men mindst 20 har nu lovligt ophold i Danmark. Og af dem har mere end halvdelen fået opholdstilladelse af Birthe Rønn selv. Det skriver Dagbladet Information. Det drejer sig om såkaldt humanitær opholdstilladelse, som bliver givet af integrationsministeren selv, hvis ""væsentlige hensyn af humanitær karakter"" taler for det. Andre seks af irakerne har fået asyl, efter deres sag er blevet genoptaget ved asylmyndighedernes øverste instans, Flygtningenævnet. Desuden er tre irakere blevet familiesammenført med deres partner og børn med opholdstilladelse i Danmark.",Rønn gav ophold til irakere fra Brorsons,http://dr.dk/nyheder/politik/roenn-gav-ophold-til-irakere-fra-brorsons,2010-08-13 04:38:00+00:00
2011-09-12T05:17:00+00:00,"Mens integrationsminister Søren Pind har travlt med at føre valgkamp, venter en alvorlig sag tilbage i hans ministerium. Ministeren har afvist at undersøge omfanget af den fejlregistrering af statsløse kurdiske asylansøgere, som Information har afdækket i løbet af sommeren, og ifølge Udlændingeservice er der »ingen grund til at tro, at der er sket systematiske fejl i registreringerne«. Men nu viser Informations egen stikprøve, at fejlbehandlingen netop synes at være systematisk. På asylcentre i Sigerslev på Stevns, Avnstrup uden for Roskilde, Holmegaard på sydspidsen af Langeland og Sandholm i Nordsjælland fandt Information 30 statsløse asylansøgere fra Syrien, og hver og en var registreret af de danske udlændingemyndigheder som syrisk statsborger. Ifølge eget udsagn har de ellers oplyst om deres statsløshed over for myndighederne, og flere af dem fremviser dokumenter i deres asylsag, der bekræfter deres forklaring. »Adspurgt, om ansøger nogensinde har fået udstedt ægte pas eller andre former for rejsedokumenter, svares benægtende, idet han er statsløs,« skriver Rigspolitiet eksempelvis i et afslag til en ansøger, der fremviser dokumentation for sin statsløshed i form af et syrisk id-bevis, men som altså alligevel bliver registreret som syrisk statsborger. Hvor det tidligere på året kom frem, at Integrationsministeriet systematisk havde givet ulovlige afslag på statsborgerskab til personer, der faktisk er registreret som statsløse, viser det sig altså nu, at en anden gruppe statsløse end ikke er blevet registreret som statsløse. Seniorforsker ved Institut for Menneskerettigheder Eva Ersbøll er bekymret: - Det her ser ud til at være et meget stort problem. Det er helt afgørende, at statsløse får den rigtige status, siger hun til Information.",Myndigheder har fejlregistreret statsløse kurdere,http://dr.dk/nyheder/indland/myndigheder-har-fejlregistreret-statsloese-kurdere,2011-09-12 05:17:00+00:00
2010-07-06T02:25:34+00:00,"Der er opstået optøjer på to norske asylcentre i henholdsvis Drammen og Nannestad. Indkvarteringshjemmene Lier og Fagerli er særlige opholdssteder for asylansøgere, der har fået endeligt afslag på ophold i Norge. - Det koger her, og jeg har ikke tid til at stå og snakke med pressen nu, men jeg kan bekræfte, at der er optøjer på indkvarteringshjemmet Lier, siger operationsleder Truls Fjeld fra Søndre Buskeruds politidistrikt. Politiet fik meldinger om uroen ved Lier ved ettiden. Optøjerne begyndte dog først i Nannestad. - Vi fik meldinger 18 minutter efter midnat, efter en indbrudsalarm blev udløst på indkvarteringshjemmet i Nannestad. Efter vi kom frem, begyndte huset at brænde. Både ambulancer, brandvæsen er på plads, og Politiet arbejder på at få situationen under kontrol, siger personalechef Hans Holmgrunn fra Romerikes politidistrikt. - Ingen er indtil videre kommet til skade, siger Holmgrunn. Alle politiets ressourcer fra Romerike er på stedet, som får hjælp fra politiet i Oslo. Der er 100 registrerede beboere på Fagerli. Ingen er blevet på anholdt for brandstiftelse. - Vi arbejder på sagen, siger Holmgrunn. De afviste asylansøgere på Lier og Fagerli får tag over hovedet, tre daglige måltider og 100 norske kroner i ugentlige lommepenge.",Optøjer rammer norske asylcentre,http://dr.dk/nyheder/udland/optoejer-rammer-norske-asylcentre,2010-07-06 02:25:34+00:00
2013-03-22T16:16:18+00:00,"Efter et tip kunne politiet i København torsdag morgen anholde seks unge mænd, der alle sigtes for handel med kokain, og fredag blev de alle i et grundlovsforhør i Dommervagten i København fængslet i tre uger. Anholdelserne skete i en lejlighed på Stakkesundet på Østerbro, hvor mændene bor, men kokainhandlen er foregået på Vesterbro i København, oplyser Bjarne Christensen, der er leder af specialsektionen hos Københavns Politis station City. I forbindelse med anholdelserne fandt politiet over 100 gram kokain og nogle penge, som tyder på, at mændene har haft en større handel i gang. - De har handlet med mere. Vi har fundet en del penge - jeg ved ikke hvor mange - og der er ingen tvivl om, at de har handlet med mere, sagde Bjarne Christensen tidligere fredag til Ritzau. Tre af mændene er ud over narkosigtelsen sigtet for lommetyveri af cirka 20 iPhones. Bjarne Christensen beskriver de seks som yngre mænd fra Nigeria og Algeriet, der opholder sig i Danmark som dels turister, dels asylansøgere. /ritzau/",Seks mænd er fængslet for handel med kokain,http://dr.dk/nyheder/indland/seks-maend-er-faengslet-handel-med-kokain,2013-03-22 16:16:18+00:00
2011-06-16T08:30:00+00:00,"Situationen i Syrien er fortsat vanskelig og uafklaret. Flygtningenævnet har derfor besluttet at forlænge berostillelsen af tvangsudsendelser af afviste asylansøgere til Syrien. Det siger Sekretariatschef Stig Torp Henriksen til DR Nyheder. - Manglen på tilstrækkelige oplysninger om situationen i Syrien har gjort, at nævnet har vurderet, at sådan som situationen i Syrien er og har udviklet sig, så vil det ikke være det rigtige tidspunkt at genoptage normalbehandlingen af sager fra Syrien, siger han. I stedet vil Flygtningenævnet forsøge at få iværksat yderligere undersøgelser for bedst muligt at kunne afklare situationen i landet. - Via udlændingeservice vil vi prøve at få oplyst, hvad de lande, som vi normalt sammenligner os med i forhold til behandlingen af de her sager, gør - og også undersøge, om de har nogle oplysninger om situationen i Syrien, som Danmark ikke allerede ligger inde med, så flygtningenævnet får et endnu bedre grundlag at træffe beslutninger ud fra, siger Stig Torp Henriksen.",Tvangsudsendelser til Syrien fortsat i bero,http://dr.dk/nyheder/indland/tvangsudsendelser-til-syrien-fortsat-i-bero,2011-06-16 08:30:00+00:00
2013-01-31T22:49:54+00:00,"Siden regeringen sidste år gennemførte en række ændringer af reglerne for familiesammenføring, har et stigende antal udlændinge fået lov til at hente ægtefæller eller børn til Danmark. Det skriver Berlingske på baggrund af Udlændingestyrelsens samlede indvandringstal for 2012, som netop er blevet offentliggjort. Regelændringerne blev foretaget i samarbejde med Enhedslisten og Liberal Alliance i maj, og siden juli har antallet af familiesammenføringer været stigende hver måned - fra 145 personer i juni til 510 i december. For hele 2012 betyder det, at der blev udstedt 3173 tilladelser til familiesammenføring mod 2902 i 2011, skriver Berlingske. Ifølge tidligere leder af Rockwool Fondens Forskningsenhed Gunnar Viby Mogensen vil sammenføringerne imidlertid kun gå én vej i den kommende tid - nemlig op. Han argumenterer blandt andet for, at asylpakken har betydet flere asylansøgere og opholdstilladelser og dermed også flere ansøgninger om familiesammenføring. - Når folk har været her et stykke tid, og de så bliver sikre på, at de kan blive her, er det naturligt, at de også vil søge om at få deres familie til Danmark, siger han til Berlingske. I forbindelse med lovændringerne på familiesammenføringsområdet vurderede Justitsministeriet i maj, at de nye regler ville føre til omtrent 1000 ekstra familiesammenføringer årligt. I Dansk Folkeparti og Venstre frygter man imidlertid, at tallet vil blive langt højere. /ritzau/",Flere udlændinge henter familien til Danmark,http://dr.dk/nyheder/politik/flere-udlaendinge-henter-familien-til-danmark,2013-01-31 22:49:54+00:00
2013-11-06T12:30:00+00:00,"Stadig flere fejl af de norske myndigheders håndtering af en buskapring i mandags kommer frem. Helse Førde, som står for driften af alarmcentralen ved Førde Centralsygehus, indrømmer nu, at det ved en fejl var 10 minutter om at varsle norsk politi om, at det havde set en mand med kniv i en bus i Årdal mandag eftermiddag. Buschaufføren og to passagerer i bussen blev dræbt, da en 30-årig sydsudansk asylansøger angreb med en kniv. Den første melding om episoden, der først blev betegnet som en trafikulykke, blev modtaget på centralen klokken 17.21 mandag eftermiddag. Klokken 17.40 fik Helse Førde meldingen om, at der var observeret en mand med kniv inde i bussen, men alligevel gik der 10 minutter, før de sendte beskeden videre til politiet, der var kørt ubevæbnet til stedet, skriver norske Aftenposten. - Da vi fik meldingen klokken 17.40, skulle vi også havde trykket på trippelvarslingen. Det betyder, at vi kobler politiet og brandvæsnet på i samtalen, siger beredskabschef i Helse Førde Jan Petter Sæbø til Aftenposten. Helse Førde har allerede indrømmet, at det ved en fejl først varslede brandvæsnet 17.33 og politiet to minutter senere. Altså 12 og 14 minutter efter den første melding. Norsk politi kom desuden meget sent frem til stedet. Det var således brandmænd, som måtte tage affære og pågribe den 30-årige sydsudaner, mens politiet stadig var på vej mod gerningsstedet. Alle ambulancer kørte nemlig igennem en tunnel, som politiet troede var lukket. De kørte 52 kilometer fra byen Lærdal, mens politiet kom ud på en tur på 89 kilometer fra samme by. De første ambulancer var på stedet klokken 17.50, mens politiet ankom 59 minutter senere. /ritzau/NTB",Ny fejl afsløret under buskapring i Norge,http://dr.dk/nyheder/udland/ny-fejl-afsloeret-under-buskapring-i-norge,2013-11-06 12:30:00+00:00
2013-10-30T16:48:36+00:00,"Siden det i sommer kom frem, at Sjælsmark Kaserne i den nordsjællandske kommune Hørsholm skal laves til udrejsecenter for asylansøgere imod kommunens ønske, har især de borgerlige partier været kritisk overfor beslutningen. 18 andre kommuner har tilkendegivet, at man gerne vil overtage udrejsecentret, men det har justitsminister Morten Bødskov (S) afvist, og det var også budskabet efter et to timer langt samråd onsdag eftermiddag. - De andre områder har ikke levet op til de krav, der skal til, for at vi kan have et så effektivt udsendelsesarbejde som overhovedet muligt. - Placeringen skal være rigtig, og mange udsendelser foregår fra Københavns Lufthavne. Størrelsen skal være rigtig, og indretningen skal være rigtig. - Det hele står og falder med, hvordan vi sikrer, at udsendelsesarbejdet ud af landet kommer op i et endnu højere gear, siger Morten Bødskov. Han afviser, at der har været tale om en ""lukket proces"", hvor lokalbefolkningen ikke er blevet hørt, som blandt andre Venstres Inger Støjberg og De Konservatives Tom Behnke, mener. Politikerne har ifølge eget udsagn nemlig ikke fået lov til at se den vurdering, der viser, at de nødvendige forhold udelukkende er til stede på den nordsjællandske kaserne. Trods samrådet føler Venstres politiske ordfører, Ellen Trane Nørby, fortsat, at hun står tilbage uden svar på, hvorfor kommunen skal pålægges opgaven, når nu andre står i kø for at overtage den. - Vi har jo bedt om at få tilsendt den vurdering ad flere omgange. Det har ministeren afslået. - Han bliver ved med at henvise til vurderingen, men hverken Hørsholm Kommune, Folketinget eller den borgergruppe, der er oppe i nærheden, kan få indsigt i, hvilket beslutningsgrundlag ministeren har, siger Ellen Trane Nørby. //Ritzau",Politikere savner svar fra minister,http://dr.dk/nyheder/regionale/hovedstadsomraadet/politikere-savner-svar-fra-minister,2013-10-30 16:48:36+00:00
2010-01-25T22:02:00+00:00,"Udlændinge skal ikke længere automatisk kunne få permanent opholdstilladelse efter nogle års ophold i landet. I fremtiden vil udlændinge kun kunne opnå permanent opholdstilladelse, hvis de samler et vist antal point via kurser i sprog og samfundsforhold og ved at arbejde. Desuden vil ansøgere få et afslag, hvis de har modtaget sociale ydelser som for eksempel kontanthjælp igennem en periode op til ansøgningstidspunktet, skriver Jyllands-Posten. Det fremgår af et forslag til stramninger af udlændingeloven og integrationsloven, som integrationsminister Birthe Rønn Hornbech tirsdag fremlægger for udlændingeordførerne fra V og K, og som hun regner med at få vedtaget med Dansk Folkepartis støtte. - Pointsystemet skal være en gulerod for de udlændinge, der gør det rigtige, siger Rønn Hornbech. Til gengæld vil der være en pisk til de udlændinge, der ikke vil gøre en rigtig indsats, siger ministeren, som også vil stramme på andre områder, blandt andet ved at udvise udlændinge, der idømmes ubetinget frihedsstraf for socialt bedrageri. Desuden skal der indføres højere straffe for personer, som skjuler udviste asylansøgere, eller som hindrer politiet i at udføre sit arbejde med at udsende udviste asylansøgere. Dansk Flygtningehjælps generalsekretær, Andreas Kamm, siger om stramningerne: - Endnu en gang sender regeringen et signal om uønskethed til mennesker, der allerede er her.",Sværere at få opholdstilladelse,http://dr.dk/nyheder/politik/svaerere-faa-opholdstilladelse,2010-01-25 22:02:00+00:00
2010-01-22T13:31:00+00:00,"Sandholmlejren i Allerød er nu under så stort pres fra flygtninge, at lejren ikke længere selv har plads til at huse dem. Derfor har Røde Kors, der driver Center Sandholm, fundet en midlertidig løsning: Flygtningene skal på vandrerhjem, skriver sn.dk. Fra i dag og en uge frem har Danhostel Hillerød Vandrerhjem oprettet 60 pladser til asylansøgerne, det oplyser Røde Kors. - Vi måtte gøre noget, for pladssituationen i Sandholm er fuldstændig uholdbar, hvilket vi længe har gjort myndighederne opmærksom på. Selv om rammerne på vandrerhjemmet er gode, er det logistisk ikke optimalt med denne form for indkvartering, men det er den mulighed, der er her og nu, og vi er glade for hjælpen, siger asylchef i Røde Kors Jørgen Chemnitz til organisationens hjemmeside. I de sidst par måneder har Sandholmlejren måttet skaffe husly til mellem 700 og 750 personer, på trods af, at centret kun har plads til 600 beboere. Som tidligere beskrevet i Frederiksborg Amts Avis steg sager med vold, trusler og chikane blandt asylansøgerne i 2009 fra 44 til 84 sager, hvor politiet måtte tilkaldes i godt halvdelen af tilfældene. Jørgen Chemnitz vurderer, at stigningen i vold har direkte sammenhæng med overbelægningen på centret.",Flygtninge sendt på vandrerhjem,http://dr.dk/nyheder/indland/flygtninge-sendt-paa-vandrerhjem,2010-01-22 13:31:00+00:00
2013-10-10T17:46:00+00:00,"Den nyligt genvalgte tyske kansler, Angela Merkel, og hendes parti, det konservative CDU, mødtes torsdag med miljøpartiet De Grønne til indledende drøftelser om en mulig koalition. Der eksisterer dog stor skepsis om, hvorvidt så umage et par kan danne regering sammen. Kansleren ankom til sonderingsmødet, der foregik bag lukkede døre i Berlin, sammen med 14 CDU-delegerede. De mødtes med syv ledere fra De Grønne. Forbundskansler Merkel og CDU vil i næste uge afgøre, hvem der skal indledes forhandlinger med om en regeringskoalition. CDU har allerede haft sonderende møder med socialdemokraterne fra SPD. Det vurderes, at SPD er den mest sandsynlige regeringspartner til Merkel. Men skulle forhandlingerne med det socialdemokratiske parti slå fejl, er det sandsynligt, at Merkel vil søge hen til De Grønne, som hun tidligere har omtalt som radikale. Optakten til mødet mellem Merkel og De Grønne har dog ikke været lovende med henblik på et fremtidigt samarbejde. De Grønnes rutinerede politiker Jürgen Trittin kritiserede onsdag Merkels regering. Han fortalte, at der var klare konflikter mellem de to partier i forhold til emner som energi, klima og eurozone-politik. Trittin kritiserede også den tyske indenrigsminister, Hans-Peter Friedrich, for hans krav om strammere regler for asylansøgere i kølvandet på bådulykken ud for den italienske ø Lampedusa. Det er en afgrund af kynisme, sagde Trittin. De Grønne havde et skuffende valg. De gik med 8,4 procent af stemmerne 2,3 procentpoint tilbage. Merkel skal finde en ny koalitionspartner, efter at det liberale parti FDP faldt for spærregrænsen og ikke er med i Forbundsdagen efter valget. CDU og søsterpartiet CSU har ikke flertal alene. CDU og SPD, der regerede sammen i en stor koalition fra 2005 til 2009, har aftalt endnu et sonderingsmøde den 14. oktober. /ritzau/",Møde i Berlin: Merkel sonderede koalition med De Grønne,http://dr.dk/nyheder/udland/moede-i-berlin-merkel-sonderede-koalition-med-de-groenne,2013-10-10 17:46:00+00:00
2012-05-24T07:48:00+00:00,"Forhåbentlig tager S-SF-R-regeringen det meget alvorligt, at Europarådet for få dage siden kom med en hård kritik af indvandrerpolitikken i Danmark. Sådan lyder det fra Enhedslisten, der netop har sendt en række spørgsmål af sted til regeringen for at få svar på, hvordan man vil rette op på de forhold for ikke-etniske danskere, som bliver kritiseret i rapporten om racisme og tolerance. - Jeg forventer, at den nye regering tager rådets kritik væsenligt mere alvorligt end den forrige. Der var en tendens til magtarrogance over for de her ting, da højrefløjen sad på magten. Al kritik fra FN og Red Barnet blev kategoriseret som utroværdigt, siger Johanne Schmidt-Nielsen, politisk ordfører for Enhedslisten. Hun har sendt 10 såkaldte §20-spørgsmål til forskellige ministre om den kritiske rapport, som blandt andet bygger på besøg i Danmark, da den tidligere VK-regering sad ved magten. I rapporten peger Europarådet blandt andet på, at det er uhyre vanskeligt at få dansk statsborgerskab, at det meget svært at bilve familiesammenført og at asylansøgere ikke bør bo i centre. Og det er netop blandt Enhedslistens kæpheste, siger Johanne Schmidt-Nielsen: - Jeg vil ikke pege på en ting, der er det vigtigste for os at få rettet op på. Men der er kommet meget væsentlig kritik af den måde, vores asylsystem fungerer på, og vi sidder sådan set bare og venter på, at regeringen indkalder til forhandlinger om asylcentrene, siger Johanne Schmidt-Nielsen. Det er nemlig en del af finanslovsaftalen for 2012, at asylansøgere efter seks måneder skal have lov til at flytte ud af asylcentrene og også få adgang til arbejdsmarkedet.Regeringen vil prioritere modersmålI rapporten bliver Danmark også kritiseret for ikke at gøre nok for at sikre, at børn af indvandrere ikke bliver overrepræsenteret på bestemte skoler. Et konkret kritikpunkt er, at man ikke længere har ret til modersmålsundervisning. Før 2002 skulle kommunerne tilbyde alle tosprogede elever undervisning i deres modersmål, men det ændrede Anders Foghs første regering. I S-SF-R's regeringsgrundlag står der netop, at den nye regering ""vil prioritere modersmålsundervisning. Og netop det område har især SF, de radikale og Enhedslisten de seneste år slået meget på tromme for. Rapporten fra kommisionen indeholder blandt andet en række henstillinger, som rådet om to år vil følge op på. En af henstillinger er en revision af reglerne for familiesammenføring, da der ifølge rådet lige nu er forskelbehandling af ikke-etniske danskere. En anden henstilling lyder, at der bør rekrutteres flere etniske minoriteter til det danske politi.",Kritik af racisme lægger pres på regeringen,http://dr.dk/nyheder/politik/kritik-af-racisme-laegger-pres-paa-regeringen,2012-05-24 07:48:00+00:00
2011-02-01T23:10:00+00:00,"Danmark har sendt asylbørn tilbage til de Grækenland, hvor asylsystemet er brudt sammen og har skabt kaotiske tilstande for mange flygtninge. Det siger Integrationsminister Birthe Rønn Hornbech nu. Mandag i sidste uge sagde hun ellers det modsatte Integrationsminister Birthe Rønn Hornbech forklarer dog nu, at hendes tidligere svar om, at der ikke var sendt børn til Grækenland beroede på den præmis, at hun talte om uledsagede børn Altså børn der var sendt af sted uden voksne. Og det er ikke sket. - Der kan godt være børn imellem, men så rejser de med deres forældre, hvis de er alene, så har de fået lov at blive, siger integrationsminister Birthe Rønn Hornbech. I sidste uge standsede integrationsministeren alle udsendelser til Grækenland som følge af en dom fra Den Europæiske Menneskerettighedsdomstol. Men inden da nåede Danmark at sende omkring 20 asylansøgere - og ifølge oplysninger fra Amnesty mindst en familie med to børn på seks og fire år retur til Grækenland. Men det gør igen forskel om børnene er ledsaget eller ej, mener oppositionen. - Børn er børn, og børn er beskyttet af nogle særlige rettigheder i FN's børnekonvention, siger Enhedslistens politiske ordfører Johanne Schmidt-Nielsen Og hos SF bakker man op. - Asylansøger lever på gaden, de lever af skrald og almisser, og der er ikke nogen behandling af deres asylsager, og det er ikke et liv for børn ligegyldigt om de har deres forældre med eller ej, siger SFs integrationsordfører Astrid Krag. Birthe Rønn Hornbech afviser dog kritikken og siger, at hun fulgt de regler der var inden Menneskerettighedsdomstol afsagde dom.",Minister vender rundt i sag om asylbørn,http://dr.dk/nyheder/indland/minister-vender-rundt-i-sag-om-asylboern,2011-02-01 23:10:00+00:00
2013-08-17T17:51:00+00:00,"Det kommende asylcenter i den nedlagte Sjælsmark Kaserne vækker harme hos Venstres integrationsordfører, Inger Støjberg. - Det er en magtdemonstration fra justitsministerens side. Asylcentret er blevet besluttet, uden at hverken fængselsbetjente og lokalbefolkning er blevet hørt. Det er koldt og kynisk, siger hun. Sjælsmark udrejsecenter skal få flere afviste asylansøgere til at forlade Danmark, både frivilligt og ved tvang. Udrejsecenter Sjælsmark skal drives af Kriminalforsorgen, det oplyste Justitsministeriet fredag. Både borgmesteren i Hørsholm kommune, Morten Slotved (K), og formand for Fængselsforbundet Kim Østerbye, kritiserer justitsminister Morten Bødskov (S) for ikke at inddrage dem i forhandlingerne. - Det havde været naturligt, at ministeren havde taget telefon og hørt os om, hvad han havde tænkt at lancere. Hvis ministeren har et ønske og et bestemt formål, så er vi til at tale med, siger Kim Østerbye. Det nye asylcenter er placeret to kilometer fra Sandholm Asylcenter, og det bekymrer integrationsordføreren. - Det er en markant ændring af et lokalsamfund at have både et stort asylcenter og et stort udrejsecenter liggende i nærheden af hinanden, siger Inger Støjberg. Hun deler bekymringen med borgmesteren om, at der bliver tale om asylsøgere, der skal væk fra Danmark, og derfor ikke mener, at de skylder landet noget, som hun udtrykker det. - Jeg bakker op om, at man skal være mere effektiv til at få sendt de afviste asylsøgere ud af landet, da de ikke har ret til at være i landet, men det ændrer ikke ved, at placeringen af udrejsecentret er problematisk. Med asylaftalen fra efteråret 2012 mellem regeringen, Enhedslisten og Liberal Alliance blev der afsat penge til en mere målrettet indkvartering. /ritzau/",Støjberg: Asylcenter i Hørsholm er en magtdemonstration,http://dr.dk/nyheder/politik/stoejberg-asylcenter-i-hoersholm-er-en-magtdemonstration,2013-08-17 17:51:00+00:00
2010-11-26T01:13:29+00:00,"Knapt hver fjerde indbrud og tyveri herhjemme bliver begået af udlændinge. Det viser et svar til Folketingets retsudvalg, som justitsminister Lars Barfoed (K) har lavet på baggrund af oplysninger fra Rigspolitiet, skriver JydskeVestkysten. Af svaret fremgår det, at fastboende udlændinge, turister, asylansøgere og illegale indvandrere står for 23,2 procent af de fældende afgørelser for tyverier og indbrud i årets første ti måneder. SF's retsordfører Karina Lorentzen efterlyser en kortlægning af, hvor de kriminelle kommer fra: - Kommer de fra et bestemt område i Rumænien, hvor der er fattigdomsproblemer, som fører til, at man tager herop? For så er det I virkeligheden en problemstilling, vi skal løse på EU-plan, siger hun til JydskeVestkysten. Dansk Folkepartis retsordfører Peter Skaarup vil bede justitsministeren redegøre for, hvad der bliver gjort for at få et samarbejde med de lande, hvor der kommer mange kriminelle fra, samt hvad der bliver gjort for at kontrollere, hvad der kører over grænsen af tyvekoster. 　",Udlænding bag knap hver fjerde indbrud,http://dr.dk/nyheder/indland/udlaending-bag-knap-hver-fjerde-indbrud,2010-11-26 01:13:29+00:00
2012-08-06T13:52:00+00:00,"Over 1600 illegale immigranter vil blive smidt ud af Grækenland efter en større razzia i hovedstaden Athen de seneste dage, skriver BBC. I alt 6000 mennesker blev anholdt under politiaktionen. Størstedelen er løsladt igen, men mere end 1600 kan altså se frem til en enkeltbillet ud af landet, siger Nikos Dendias, der er minister for offentlig orden. - Invasionen af immigranter er en bombe under vores samfund, og hvis vi ikke kan håndtere problemet, vil landet falde fra hinanden, udtaler han. Politiaktionen mod de illegale immigranter kommer samtidig med, at de græske myndigheder har øget bevogtningen ved den tyrkiske grænse betydeligt i den seneste tid. Det sker som en reaktion på den forværrede situation i Syrien, som man frygter, vil skabe en forøget flygtningestrøm ind i landet. Grækenland bliver løbende kritiseret for deres håndtering af flygtninge og indvandrere. Blandt andet har Amnesty International beskyldt Grækenland for at behandlende asylansøgere som kriminelle ved at placere dem i interneringscentre. Over 80 procent af alle indvandrer, der kommer ind i EU, bruger Grækenland som transitland, og i forvejen oplever middelhavslandet den værste recession i adskillige årtier. Derfor har Grækenland også ofte bedt om hjælp fra de øvrige europæiske lande, fordi de mener, de bærer en uforholdsmæssig stor byrde i forhold til de andre EU-lande.",1600 immigranter smidt ud af Grækenland,http://dr.dk/nyheder/udland/1600-immigranter-smidt-ud-af-graekenland,2012-08-06 13:52:00+00:00
2010-10-04T07:56:00+00:00,"Københavns Byret fælder i dag dom i sagen om Asylbureauet, der forsøgte at skaffe højtbetalte job til afviste irakiske asylsøgere. På den måde kunne de nemlig undgå udvisning. De afviste irakiske asylsøgere, der forskansede sig i Brorsons Kirke på Nørrebro i København, stod til udvisning, og politiet ryddede kirken for at sende dem hjem. Kirkeasyl, der tog navneforandring til Asylbureauet aps. forsøgte at redde de afviste ved at forsøge at formidle job til de afviste asylansøgere. Ifølge reglerne kunne de nmelig ikke udvises, hvis de havde en job med en løn på over 31.500 kr. om måneden. Politiet mente imidlertid, at det var en omgåelse af reglerne og konfiskerede Asylbureauets formue på 308.000 kr. Københavns byret afgører i dag kl. 13 om det var lovligt eller ej.",Dom i sagen om Asylbureauet,http://dr.dk/nyheder/indland/dom-i-sagen-om-asylbureauet,2010-10-04 07:56:00+00:00
2007-03-27T13:07:00+00:00,"Den kom ganske uventet - meldingen fra statsministeren om, at regeringen nu vil arbejde på at de afviste asylsøgere fra Irak mulighed for at komme i form for aktivering, uddannelse eller decideret arbejde. Dansk Folkepartis Jesper Langballe - der så sent som tirsdag morgen havde karakteriseret en kronik om en mulig lempelse af vilkårene for irakerne af Venstres retsordfører, Birthe Rønn Hornbech, som ""rent idioti"" - er klar til at snakke med regeringen om planerne: ""Det er vi positive over for, men jeg kan ikke forklare hvordan,"" siger Jesper Langballe til Ritzau. Hos de radikale er man glad ""ethvert initiativ, som forbedrer vilkårene for asylansøgerne"", men partiet er fortsat ikke imponeret over regeringens udlændinge-profil: ""Dette er et stort skridt for Fogh, men kun et lille skridt mod en menneskelig behandling af de irakiske asylansøgere. Vi ser frem til, at Fogh omsætter sine meget vage og uklare ord fra i dag til handling,"" siger de radikales integrationsordfører, Morten Østergaard, og fortsætter: ""Vi har før set, hvordan den såkaldte borgerlige anstændighed fordamper som dug for solen, inden vi når at få den afprøvet i Folketingssalen."" Og hos socialdemokraterne beskylder man direkte Anders Fogh Rasmussen for hykleri: ""Det er rimelig hyklerisk, når regeringen de seneste tre år gang på gang har afvist at give afviste asylansøgere lov til at arbejde og uddanne sig, mens de søger asyl i Danmark,"" siger integrationsordfører, Lotte Bundsgaard.",DF i dialog med regeringen om irakiske asylsøgere,http://dr.dk/nyheder/politik/df-i-dialog-med-regeringen-om-irakiske-asylsogere,2007-03-27 13:07:00+00:00
2013-06-19T05:12:00+00:00,"Antallet af folk, der er drevet på flugt, er det højeste i 18 år, og en meget stor del af de nye flygtninge stammer fra det borgerkrigsplagede Syrien. Det skriver FNs Flygtningehøjkommissariat, UNHCR, i sin netop offentliggjorte rapport Global Trend, som omhandler fordrivelser, der er sket i 2012. Ved udgangen af 2012 var mere end 45,1 millioner mennesker på flugt. Det er 2,6 millioner flere end året før. Tallet dækker over 15,4 millioner flygtninge, 937.000 asylansøgere og 28,8 millioner mennesker, som er blevet tvunget på flugt inden for grænserne af deres egne lande. - Tallene er meget alarmerende, siger António Guterres, FNs flygtningehøjkommissær og chef for UNHCR, i en pressemeddelelse. - De viser individuelle lidelser i et meget stort omfang, og de viser, hvor vanskeligt det er for det internationale samfund at forhindre konflikter og komme med løsninger til konflikterne, siger han. Ved udgangen af 2012, som tallene i rapporten stammer fra, havde omkring en halv million syrere forladt deres hjemland på flugt fra konflikten mellem præsident Bashar al-Assads styre og oprørere. FN anslår, at tallet siden er steget til 1,3 millioner, og verdensorganisationen frygter, at antallet af syriske flygtninge vil stige til over tre millioner inden årets udgang, hvis den nuværende flygtningestrøm fortsætter. På verdensplan blev 7,6 millioner mennesker drevet på flugt i 2012. Det svarer til en person hvert fjerde sekund. Børn under 18 år udgør 46 procent af verdens flygtninge, og hele 21.300 asylansøgninger i 2012 blev indgivet af uledsagede mindreårige. Det er det højeste tal, UNHCR nogensinde har registreret. Igen i 2012 var Afghanistan det land, som flest er flygtet fra - en position, landet har haft i 32 år. I gennemsnit er hver fjerde flygtning på verdensplan afghaner. /ritzau/",Antallet af folk på flugt er det højeste i 18 år,http://dr.dk/nyheder/udland/antallet-af-folk-paa-flugt-er-det-hoejeste-i-18-aar,2013-06-19 05:12:00+00:00
2012-06-13T11:50:00+00:00,"Enhedslisten er godt tilfreds med regeringens asyludspil uden dog at falde om af begejstring. Partiets politiske ordfører, Johanne Schmidt-Nielsen, mener, der ligger klare forbedringer i regeringens udspil om udflytning af asylansøgere fra asylcentrene. - Som det ser ud nu, lægges der ikke op til, at de afviste, der ikke kan udsendes, får mulighed for at flytte ud, siger hun. Og det er netop de afviste irakere, der var årsagen til, at kravet om en mulighed for udflytning efter seks måneder blev lanceret. - Det er et problem, fordi det netop er den gruppe, der sidder i årevis i centrene. Vi ved, at mange af dem bliver alvorligt syge. Vores asylsystem skal bygge mennesker op - ikke bryde dem ned, siger Johanne Schmidt-Nielsen. Som hun læser aftalen, ville ingen af dem få mulighed for at komme ud. Og det er problematisk, mener Enhedslisten. Særligt børnefamiliernes situation bekymrer Johanne Schmidt-Nielsen - Det er veldokumenteret, at børnene tager alvorlig skade af de årelange ophold i centrene. For Enhedslisten er det afgørende, at de børn kommer ud af centrene, så de kan leve en bare nogenlunde normal tilværelse, siger hun.",Enhedslisten: Børnene skal ud af asylcentrene,http://dr.dk/nyheder/politik/enhedslisten-boernene-skal-ud-af-asylcentrene,2012-06-13 11:50:00+00:00
2012-05-22T14:09:00+00:00,"Danmark har en lang række problemer med racisme, skriver Europarådet i en ny rapport. Helt relevant, lyder reaktionen fra de radikales gruppeformand, Marianne Jelved. - Med hensyn til en nogle af de forhold, de peger på som kritisable, er der altså sket nogle ændringer med den ny regering, siger hun til DR Nyheder. Det er eksempelvis blevet lettere at få statsborgerskab og at blive familiesammenført. Marianne Jelved mener imidlertid, kritikken er berettiget. - Ja, det synes jeg. Vi har jo været kritiske over for det flertal (VKO, red.), der har skabt en meget, meget hård og stram udlændingepolitik, siger hun. Og kritikken fra Europarådet bør tages alvorligt, mener Enhedslisten. - I Enhedslisten har vi en række spørgsmål, der bliver sendt af sted med det samme, siger partiets politiske ordfører, Johanne Schmidt-Nielsen, til DR. Danmark få blandt andet kritik af, at det er for svært at få statsborgerskab og af asylansøgernes forhold. Johanne Schmidt-Nielsen kalder den danske indfødsretsprøve 'galimatias'. - Jeg tror, der er rigtig mange, der har været ind og tage den på nettet, og fundet ud af, at de heller ikke kunne bestå den, siger hun. I det tidligere regeringsparti Venstre, lader man sig ikke sådan hidse op. - Jeg tager den med sindsro, siger Inger Støjberg, partiets integrationsordfører, om kritikken. Som hun siger, er det ikke første gang, Danmark får kritik af. - Men ærlig talt så skal dansk udlændingepolitik besluttes og bestemmes af det danske folketing og ikke af Europarådet, siger Inger Støjberg til DR Nyheder.",Jelved: Kritik af Danmark er berettiget,http://dr.dk/nyheder/politik/jelved-kritik-af-danmark-er-berettiget,2012-05-22 14:09:00+00:00
2010-07-23T19:12:00+00:00,"Dansk Flygtningehjælp har fået en henvendelse fra den gruppe irakiske tolke, der i sin tid arbejdede med de danske styrker i Irak. De irakiske tolke kom til Danmark da de danske soldater blev trukket ud af Irak, fordi tolkene frygtede for deres og deres familiersliv fordi de havde arbejdet for danskerne. Gruppen er forlængst vendt hjem til Irak igen, men har altså dernedefra kontaktet Danmark igen, fortæller Dansk Flygtningehjælps generalsekretær Andres Kamm til TV-avisen. Tolkene vil have flere penge for at have forladt Danmark frivilligt. - De spørger, om de kan få penge efter de nye høje takster, som nu er indført, siger Andreas Kamm. Dengang fik de som asylansøgere 30.000 kroner hver for at rejse hjem, men idag får asylansøgere som vælger at rejse hjem frivilligt 117.000 kroner. I et brev skriver gruppen: ""Vi har stadig ret til at vende tilbage til Danmark igen. Vi mener, at det ville koste Danmark endnu mere, end de 117.000 kroner hver voksen kan få, hvis vi vender tilbage."" Men ifølge Dansk Flygtningehjælp er der ikke meget håb for tolkene. - De blev hjulpet i henhold til regelsætte på det tidspunkt de rejste hjem, siger Andreas Kamm og understreger, at de ikke nu kan forvente yderligere hjælp efter helt nye regler, som er indført efter de er flyttet tilbage til Irak. Samme toner lyder fra integrationsordfører Simon Emil Ammitzbøll til TV-avisen. - Jeg mener det nærmer sig ren afpresning, siger han. Noget helt andet er at det slet ikke er sikkert, at de irakiske tolke kan komme tilbage til Danmark. - Og hvis de kan så kan der i al fald rejses tivivl om, hvorvidt de overhovedet er forfulgt i Irak og hermed berettiget til asyl, siger Andreas Kamm til TV-avisen.",Irakiske tolke kræver flere penge af Danmark,http://dr.dk/nyheder/indland/irakiske-tolke-kraever-flere-penge-af-danmark,2010-07-23 19:12:00+00:00
2010-04-07T19:14:00+00:00,"Politiet sigter seks personer i forbindelse med drabet på en 30-årig afghansk asylansøger under et masseslagsmål i Center Sandholm onsdag. En 26-årig mand fra Kosovo er sigtet for drab og drabsforsøg, mens de øvrige fem mænd i alderen 24 til 42 år sigtes for medvirken til drab og drabsforsøg. Alle seks fremstilles i grundlovsforhør torsdag. Slagsmålet var så voldsomt, at Nordsjællands Politi bad om assistance fra København. Fire kom til skade. Onsdagens slagsmål var kulminationen på et halvt til et helt års problemer, hvor slagsmål er blevet en del af dagligdagen på centret, oplyser Dansk Røde Kors' generalsekretær Anders Ladekarl. Alt for mange bor tæt op og ned ad hinanden i centret, og det kan være en af årsagerne til, at det er gået så galt. Efter slagsmålet anholdt politiet i alt 13 personer, men de syv er enten løsladt igen eller bliver det i løbet af natten til torsdag.",Seks sigtes efter drab i Center Sandholm,http://dr.dk/nyheder/indland/seks-sigtes-efter-drab-i-center-sandholm,2010-04-07 19:14:00+00:00
2010-03-08T03:41:00+00:00,"To mænd og en kvinde blev søndag dræbt, efter de faldt 15 etager ned fra en boligblok i Glasgow i Skotland. De tre personer var ifølge naboerne asylansøgere fra Kosovo, og begik alle selvmord, efter at de havde fået at vide, at de ville blive udvist af landet. - Jeg mener, at de havde fået at vide, at myndighederne kom tilbage efter dem, siger Elaine Sandford, der bor i boligblokken. - Det er forfærdeligt. Jeg ringede til receptionisten, som ikke kunne sige mere, end at tre mennesker havde kastet sig ud fra altanen, siger en anden beboer, Elizabeth Nielson. Myndighederne har ikke bekræftet identiteten på de dræbte, men oplyser, at det umiddelbart ikke ser ud til, at der ligger en forbrydelse bag.",Tredobbelt selvmord i Skotland,http://dr.dk/nyheder/udland/tredobbelt-selvmord-i-skotland,2010-03-08 03:41:00+00:00
2011-08-25T15:02:00+00:00,,Kronprinsparret i Nordjylland,http://dr.dk/nyheder/kronprinsparret-i-nordjylland,2011-08-25 15:02:00+00:00
2010-04-08T19:40:00+00:00,"3819 flygtninge bankede i 2009 på døren til Danmark og bad om at få asyl. Det er flere end dobbelt så mange som året før. Stigningen er ifølge Venstres integrationsordfører, Karsten Lauritzen, ikke udtryk for, at Danmark er blevet mere attraktiv for alverdens flygtninge. - Flygtningestrømmene til Europa er øget betydeligt. Det er en generel tendens, som Danmark selvfølgelig ikke går fri af, siger han til Ritzau. Karsten Lauritzen mener ikke, at Danmark kan påvirke tallet ved at stramme de danske regler, men at det er muligt at lave en forebyggende indsats i hjemlandene. - Der er mange familier fra f.eks. Afghanistan, der betaler menneskesmuglere formuer for at få sendt et barn til Europa. Jeg synes, det er oplagt at bruge flere penge på at hjælpe familierne i nærområderne, for det er jo ikke for sjov, at nogen flygter til Danmark, siger Karsten Lauritzen. Også Dansk Folkepartis Peter Skaarup peger på indsatsen i hjemlandene som det væsentligste. - Man kan lægge et større pres på de lande, hvor asylansøgerne kommer fra. Derfor har vi også aftalt med regeringen, at Danmark skal oprette lokale centre i Afghanistan og Irak, sådan at selve behandlingen af asylansøgninger sker der. Det, tror vi på, vil lægge en væsentlig dæmper på lysten til at tage af sted og på familiernes lyst til at sende deres børn af sted, siger Peter Skaarup, som i modsætning til Karsten Lauritzen også ønsker at stramme op på forholdene i Danmark. Peter Skaarup vil gerne have, at grænsekontrollen ved de danske grænser bliver bedre, og at politiet bliver mere effektive, når det gælder om at sende afviste asylansøgere ud af landet igen.",V: Vi går ikke fri af øget flygtningepres,http://dr.dk/nyheder/indland/v-vi-gaar-ikke-fri-af-oeget-flygtningepres,2010-04-08 19:40:00+00:00
2012-02-03T14:24:00+00:00,"Det vækker glæde hos Red Barnet, at landets øverste domstol har ladet to uledsagede flygtningebørn slippe for straf. Både Dansk Røde Kors og Red Barnet har kritiseret politiet for at rejse straffesager mod unge under 18 år, når de er kommet til Danmark på falske papirer. Det har for eksempel Københavns Politi gjort, men tilsyneladende har politiet holdt igen siden 2010. - For mange uledsagede børn er falske dokumenter den eneste vej ud af et krigshærget land. Det er simpelthen deres mulighed for at flygte, siger Mimi Jakobsen, generalsekretær i Red Barnet, i en pressemeddelelse. - Disse børn har brug for vores beskyttelse, ikke vores straf, lyder det fra Mimi Jakobsen. Hun håber i øvrigt, at regeringen får tjekket lovgivningen, så reglerne kan blive bragt i overensstemmelse med FN's børnekonvention. I fredagens to domme har Højesteret afvist at sidestille uledsagede flygtninge, der kun opnår status som de facto-flygtninge, med de flygtninge, der er såkaldt konventionsflygtninge. Kun mennesker i sidstnævnte gruppe har krav på en særlig beskyttelse, siger de fem dommere. Og derfor er både en somalisk pige og en afghansk dreng skyldige i at have overtrådt straffeloven. De undgår dog straf på grund af ""særlige forhold og formildende omstændigheder."" For eksempel henviser dommerne til, at Rigsadvokaten har givet de lokale anklagere i politikredsene et praj om, at man kan overveje at frafalde tiltale netop i denne type sager. Siden 2010 har politiet i øvrigt ikke rejst tiltale mod mindreårige asylansøgere for dokumentfalsk.",Red Barnet er glad for flygtningedom,http://dr.dk/nyheder/indland/red-barnet-er-glad-flygtningedom,2012-02-03 14:24:00+00:00
2012-01-26T12:34:00+00:00,"De problemer, de store flygtningestrømme mod Sydeuropa skaber, skal ikke løses ved at fordele asylansøgerne til resten af EU. Det er konklusionen på et møde i Bella Center mellem EU's justits- og indenrigsministre, fortæller Morten Bødskov. - Jeg kan konkludere, at der ikke er opbakning i rådet til en intern omfordeling. Vi må se på de øvrige instrumenter vi har, som for eksempel Frontex, siger Morten Bødskov. Frontex er EU's samarbejde om kontrol ved de ydre grænser. Det er særligt Grækenland, Italien, Malta og Cypern der har været hårdt ramt af flygtningestrømme det seneste år. Men ifølge justitsministeren var det ikke kun i blandt de nordeuropæiske lande, men bredt blandt justitsministrene, der blev sagt nej tak til den interne omfordeling. Morten Bødskov afviser dog, at dagens møde intet har rykket, fordi der ikke var opbakning til at løse problemerne med en omfordeling. - Denne her diskussion har stået på i årevis. Med denne her konklusion har vi taget et målrettet skridt ud af diskussionen, siger han. Spørgsmålet om solidaritet mellem EU-landene på flygtningeområdet var det første punkt på dagsordenen i Bella Center i dag, hvor ministrene er samlet til deres halvårlige uformelle møde om retlige og indre anliggender. Senere i dag og i morgen skal justits- og indenrigsministrene blandt andet diskutere indsamling af information om flypassagerer.",Bødskov: Sydeuropas flygtninge kommer ikke nordpå,http://dr.dk/nyheder/boedskov-sydeuropas-flygtninge-kommer-ikke-nordpaa,2012-01-26 12:34:00+00:00
2012-11-12T05:00:00+00:00,"Det er helt fint, at den lokale præst taler åbent imod udvisning af asylansøgere, går imod homovielser eller kritiserer regeringens socialpolitik. Et flertal af befolkningen mener, at det i orden, at danske folkekirkepræster offentligt giver udtryk for deres politiske holdninger. Det viser en undersøgelse, som Epinion har lavet for DR. De to borgere her, som DR Nyheder møder på gaden i Aabenraa er enige med flertallet af vælgerne. - Hvorfor skulle præster være anderledes end alle andre, lyder de næsten enslydende svar fra de to. 57 procent synes, det er i orden, at præsten siger sin politiske mening højt. Mens et stort mindretal på 29 procent mener, at præsten bør holde sine politiske holdninger for sig selv. En tredje Aabenraa-borger siger, at præster har et helt andet hverv at varetage. Han så helst, at præster holder deres politiske meninger for sig selv. Svend Andersen, der er professor i etik og religionsfilosofi på Aarhus Universitet, er overrasket over, at så mange accepterer, at præsterne udtaler sig politisk. Han vurderer, at befolkningens holdning til præster har ændret sig. - Det kan skyldes, at flere og flere mennesker forventer, at præster ligesom alle andre mennesker skal have lov til at ytre sig, siger Svend Andersen. Han mener selv, grænsen går ved direkte medlemskab af et parti. - Nå en præst direkte er medlem af et politiske parti, så placerer præsten sig i en modsætning. Det vil sige, at han kommer til at stå i et politisk modsætningsforhold til nogle af de mennesker, som han eller hun skal være præst for. Det synes jeg er problematisk, fordi en præst skal være præst for alle, siger professor Svend Andersen.",Flertal: I orden med politiserende præster,http://dr.dk/nyheder/indland/flertal-i-orden-med-politiserende-praester,2012-11-12 05:00:00+00:00
2011-11-04T14:19:00+00:00,"Dansk Folkeparti regner med at være med i forhandlingsforløbet omkring finansloven for 2012, men vil samtidig ikke love at stemme for den samlede finanslov. Det siger partiets finansordfører, Kristian Thulesen Dahl, efter et møde med finansminister Bjarne Corydon (S), som fremlagde regeringens forslag til finanslov torsdag. - Vi går ud fra, at vi skal komme igen, siger Thulesen Dahl efter mødet i Finansministeriet. - Vi er ikke interesseret i at gå hurtigt herfra, siger han. På mødet rejste Dansk Folkeparti imidlertid kritiske spørgsmål om den øgede grænsehandel, som partiet frygter vil blive effekten, af de afgifter, som regeringen vil indføre for øl, cigaretter og slik. Dansk Folkeparti er heller ikke tilfreds med, at asylansøgere skal have mulighed for at flytte ud af asylcentrene. Og partiet vil hellere give flere penge til pensionisterne end øge de ydelser, som især indvandrere får, påpeger Thulesen Dahl. Dansk Folkeparti ser gerne, at finansloven fører til større lighed, sådan som flere økonomer har påpeget, at den gør. Imidlertid er partiet ikke sikker på, at det passer og vil have regeringen til at regne mere på det.",DF vil forhandle finanslov,http://dr.dk/nyheder/politik/df-vil-forhandle-finanslov,2011-11-04 14:19:00+00:00
2013-11-04T20:21:00+00:00,"- Det er forfærdeligt. Det er anden gang, at en sådan tragedie sker på Valdresekspressen. For ti år siden skete der også en kapring, siger Bjørn Østbye til vg.no. Han er direktør for det busselskab, hvis bus mandag aften blev kapret på ruten Årsdalstangen - Oslo af en mand i 50'erne med udenlandsk udseende. Om bord var to passagerer og en chauffør. De er alle dræbt med kniv, oplyser politichef Ronny Iden til norske NRK. Læs mere Tre er dræbt i norsk buskapring Som om det ikke er uhyggeligt nok, så er den rute, hvor de tre personer er blevet stukket ned, præcis den samme, som den 39-årig buschauffør Audun Bøland blev dræbt på den 6. februar 2003. Dengang kaprede en 26-årig etiopisk mand bussen i byen Fagernäs. -Tilfældighederne vil, at det er den samme afgang fra Årdal denne gang, siger Bjørn Østbye. Løsladt efter halvandet år Ved episoden i 2003 slap 34 passagerer ud af bussen, hvorefter den etiopiske gerningsmand forskansede sig i bussen i ni timer, inden han blev anholdt. Senere viste det sig, at han tidligere samme dag havde dræbt en asylansøger fra Congo, og manden blev dengang erklæret psykotisk og dømt til behandling. Halvandet år efter blev han løsladt. Audun Bølands enke er fortørnet over, at endnu en bus-tragedie har ramt Norge. - Det føles som en hån mod Audun og mod os. Det er for let at tage et liv uden at blive straffet for det. Du får ligesom bare eet klap på skulderen og et ""du var jo syg, du vidste ikke bedre"", siger Solhild Bøland til norske TV2. Øjenvidne til DR: Gerningsmanden er selv kommet til skade Norsk Politi har pågrebet den mand, som de mener står bag mandagens drab. Politichef Ronny Iden oplyser til NRK, at den sigtede mand er kørt til Haukeland Sygehus efter at have gjort skade på sig selv. Der er ikke umiddelbart nogen forbindelse mellem de dræbte og den sigtede gerningsmand. Der er uvist om de to meget ens episoder har nogetn sammenhæng. Siden 1994 har der været hele seks buskapringer i Norge.",Buskapring i Norge: Drab skete på  nøjagtig samme rute for ti år siden,http://dr.dk/nyheder/udland/buskapring-i-norge-drab-skete-paa-noejagtig-samme-rute-ti-aar-siden,2013-11-04 20:21:00+00:00
2012-09-27T07:26:00+00:00,"38 har Nordsjællands Politi anholdt torsdag morgen i Center Sandholm. 20 af dem er anholdt, fordi de opholdt sig ulovligt på stedet. I forbindelse med ransagning på stedet har politiet kun fundet mindre mængder narkotika, fortæller chefpolitiinspektør Flemming Drejer fra Nordsjællands Politi. - Der er tale om små mængder, som kan måles i gram. Vi har sigtet tre personer for overtrædelse af loven om euforiserende stoffer, fortæller han. Klokken fem torsdag morgen rykkede en talstærk politistyrke ud til Sandholmlejren i Nordsjælland. Man har nemlig fået henvendelser om, at at der skulle være flere mennesker involveret i narkokriminalitet på centeret. Derudover har Københavns Politi også anholdt en række udenlandske pushere på Vesterbro. Og mange af dem opholder sig ifølge politiet nogle gange i asylcenteret. Flemming Drejer vil ikke komme nærmere ind på, hvor meget mandskab politiet har på stedet, men bekræfter dog, at der er tale om en større aktion. - Det er sådan et sted, hvor der er mange mennesker og mange værelser, så derfor bliver vi også nødt til at være mange til stede. Derfor ser det lidt voldsomt ud, men det er bare et spørgsmål om, at vi bliver nødt til at have tilstrækkeligt med personale til stede, siger han. Kilder oplyser over for bt.dk., at der ankom både hundepatruljer, transportvogne, et stort antal gruppevogne og et ukendt antal patruljebiler til området omkring klokken fem torsdag morgen. Udover narkokriminalitet undersøger politiet også, om der er personer i lejren, som ikke skal være der. - Vi har undersøgt forholdene i lejren og fundet frem til, at der faktisk er folk i lejren, der ikke har berettiget ophold deroppe. De er trængt ind i lejren for at sove og bo. Det har vi også konstateret i dag. Der er flere i lejren, som ikke har lov til at være der, og som vi sigter for ulovlig indtrængen, siger Flemming Drejer. Flemming Drejer kender ikke den nøjagtige baggrund for, hvorfor netop disse mennesker er trængt ind i Sandholmlejren, men han har dog et bud: - Det er klart, hvis man opholder sig illegalt i landet og befatter sig med kriminalitet, så skal man jo have et eller andet sted at sove og overnatte. Og kan man gå ind og skubbe en asylansøger ud, som har et berettiget krav på en seng, fortæller han. Derfor understreger han også, at det store flertal af asylansøgerne i lejren var glade for at se politiet torsdag morgen. - De er rigtig glade for, at politiet er til stede. Det siger måske noget om situationen, tilføjer han. Omkring klokken ni var aktionen stadig i gang, og på det tidspunkt havde politiet anholdt mellem 20 og 30 personer i lejren. - Der er rigtig mange af dem, der er anholdt, fordi de ikke har lov at være der. Dem sigter vi for ulovlig indtrængen. Så er der nogle, der er eftersøgte, og så er der nogle få, der er nogle få, som vi sigter for lov om euforiserende stoffer. - Nu må vi se, om der er nogle, der skal fremstilles, eller om der er nogle, der er her så ulovligt, at de skal eskorteres ud af landet med det samme, siger Flemming Drejer.",38 anholdt i Sandholmlejren,http://dr.dk/nyheder/indland/38-anholdt-i-sandholmlejren,2012-09-27 07:26:00+00:00
2011-04-17T07:39:00+00:00,"- Ja, jeg er landet i aften. Er vældig glad for at komme tilbage. Det skriver Maria Amelie i en SMS til den norske avis vg.no. Dermed får sagen om årets Nordmand, der blev udvist, endelig en slutning. I 2002 kom Maria Amelie til Norge med sin familie, der var flygtet fra Rusland. Familien fik afslag på asyl, men levede under falske navne videre i landet. Maria Amelie tog en uddannelse og lærte at tale norsk. Siden skrev hun bogen ""Ulovlig norsk"", hvor hun fortalte sin historie som ulovlig flygtning. Bogen vakte opsigt og indbragte hende titlen som Årets Nordmand, men myndighederne udviste hende til Rusland. Sagen gik hele vejen til toppen af norsk politik, hvor statsminister Jens Stoltenberg måtte slå fast, at reglerne skulle overholdes, selv om Maria Amelie havde både job på hånden, norsk kæreste og i øvrigt ville have fået arbejdstilladelse, hvis hun havde søgt om det fra udlandet. Hun opholdt sig ulovligt i landet, og skulle udvises. Hvad værre var, så stod hun til at blive nægtet indrejse i Norge i mange år på grund af sit ulovlige ophold. I januar blev Maria Amelie sendt ud af Norge under stor mediebevågenhed. Hun flyttede til Moskva og siden til Krakow. Imens arbejdede de norske politikere på at ændre reglerne. I slutningen af marts blev en regelændring vedtaget, så personer der har været i Norge som asylansøgere kan vende tilbage som såkaldte arbejdsindvandrere. Såfremt de opfylder kravene om at være faglærte og ikke har brudt straffeloven. Regelændringerne er lavet fordi indrejseforbuddet for udviste asylansøgere i nogle tilfælde er til hinder for, at norske virksomheder kan få særlig kvalificeret udenlandsk arbejdskraft, som justitsministeriet beskriver det. Regelændringen bliver kaldt ""Lex Amelie"" fordi den i høj grad er skræddersyet til Maria Amelies situation. - Jeg er ikke stor tilhænger af dette. I realiteten handler det om at belønne illegale indvandrere, som har brudt norsk lov, sagde Fremskridtspartiets indvandringsordfører, Per-Willy Amundsen om den specielle regelændring. Med de nye regler kunne Maria Amelie søge om at vende tilbage til Norge. Snart vil læserne af Teknisk Ugeblad få glæde af, at Årets Nordmand er kommet til landet igen. For Maria Amelie har sagt ja til et job som journalist på bladet.",Årets Nordmand blev udvist - nu er hun tilbage,http://dr.dk/nyheder/kultur/aarets-nordmand-blev-udvist-nu-er-hun-tilbage,2011-04-17 07:39:00+00:00
2012-09-30T16:43:00+00:00,"Politiet arbejder på at få klarlagt, om en 36-årig kvinde, som søndag eftermiddag blev fundet død på en strand uden for Hanstholm, er blevet udsat for en forbrydelse. - Der er nogle omstændigheder ved den måde, kvinden blev fundet på, som gør, at vi må lave noget efterforskning for at fastslå, om hun er blevet udsat for en forbrydelse eller ej, siger vagtchef Kjeld Nedergaard, Midt- og Vestjyllands Politi, til Ritzau. Kvinden blev søndag eftermiddag fundet livløs i strandkanten ved Vigsø Bugt Feriecenter ved Hanstholm. Hun blev fløjet til Aalborg Sygehus, hvor lægerne forsøgte at redde hendes liv. Men senere søndag eftermiddag måtte hun erklæres død, oplyser vagtchefen. Politiet finder det blandt andet mistænkeligt, at kvinden er gået omkring 800 meter fra Vigsø Bugt Feriecenter, hvor hun bor, og ned til stranden kun iført cowboybukser og bh. Derfor har politihunde søndag eftermiddag undersøgt stranden og klitterne omkring det sted, hvor kvinden blev fundet, for at finde resten af hendes tøj. Men foreløbig er hendes tøj ikke fundet. Ydermere har hun nogle skader i ansigtet, men de kan stamme fra sten i strandkanten, oplyser vagtchefen. - Der er sten på kysten, og det kan ikke udelukkes, at det er der, skaderne stammer fra. Det vil blive fastslået ved et ligsyn senere søndag, siger Kjeld Nedergaard. Kvinden, der er fra Myanmar - det tidligere Burma - boede på Vigsø Bugt Feriecenter sammen med sin mand og parrets to mindreårige børn. En del af centret bruges til indkvartering af asylansøgere. Kvindens mand var søndag på Thisted politistation med en tolk for at få meddelelsen om dødsfaldet og for at forklare om hustruens færden frem til det tidspunkt, hvor hun blev fundet på stranden. Efterforskere afhører desuden beboere på centret for at høre, om nogle kan give oplysninger om kvindens færden.",Mor til to fundet død på strand,http://dr.dk/nyheder/indland/mor-til-fundet-doed-paa-strand,2012-09-30 16:43:00+00:00
2013-10-05T05:04:00+00:00,"Italiensk redningsmandskab håber, at de lørdag igen kan søge efter ligene af flere end 200 savnede asylansøgere, der omkom i den frygtelige flygtningetragedie i Middelhavet. I alt er 111 personer bekræftet døde ved øen Lampedusa, men eftersøgningen af flere omkomne måtte fredag indstilles på grund af dårligt vejr. På den lille ø blev der blandt andet holdt en gudstjeneste for at mindes de døde, mens der blevet flaget på halv over hele Italien fredag. - Det her er en vigtig ceremoni for ofrene og for os. Vi er vant til at gøre vores bedste for at redde folk, men vi har aldrig set noget som dette, siger Michele Rossi, en lokal butiksindehaver. Øen er Italiens mest sydvestlige punkt og er ofte destinationen for bådflygtninge. Indtil videre har redningsfolk reddet 155 fra båden, der havde mellem 450 og 500 mennesker om bord. Redningsarbejdere siger, at ligene kan være blevet ført længere til havs på grund af stærk strøm rundt om øen. Fredag måtte de opgive at forlade havnen på grund af kraftig vind og to meter høje bølger. - Det er grufuldt dernede. Dusinvis af lig, måske hundreder, siger Rocco Canell, der leder en lokal dykkerskole, til det italienske nyhedsbureau Ansa. - De ligger alle ovenpå hinanden, stablet op, kilet ind mellem hinanden. De heldige var dem, der døde først, siger han efter et dyk ned til skibsvraget, der ligger på omkring 40 meters dybde, før eftersøgningen blev indstillet. Bådflygtningene, der stort set alle kom fra Eritrea, var rejst til Italien fra Libyen. Overlevende har fortalt, at de satte ild til et tæppe om bord lige uden for Lampedusa for at signalere, at båden tog vand ind. Ilden bredte sig hastigt på det 20 meter lange fartøj, der kæntrede og sank i de tidligere morgentimer torsdag bare få hundrede meter fra Lampedusa. En følelsesladet pave Frans sagde fredag, at det var en dag af tårer i en brutal verden, der ignorer flygtninge. Den italienske regering har bedt Europa hjælpe med at standse flygtningestrømmen. /ritzau/AFP",Italien genoptager søgning efter kæntrede bådflygtninge,http://dr.dk/nyheder/udland/italien-genoptager-soegning-efter-kaentrede-baadflygtninge,2013-10-05 05:04:00+00:00
2013-09-30T18:46:00+00:00,"Venstre og de konservative har traditionelt ligget i strid i Thy, og de to borgerlige partier har på skift samarbejdet med Socialdemokraterne men ikke med hinanden. Lige nu sidder Venstres Lene Kjelgaard Jensen som borgmester med støtte fra S og SF, som til gengæld har alle udvalgsformandsposterne. Samarbejdet har fungeret nogenlunde, så mon ikke det fortsætter efter valget. Som i andre udkantskommuner er det i høj grad befolkningstilbagegangen og dertil knyttede problemer, som sætter dagsordenen i Thisted Kommune. Der er dog to positive eksempler med landsbyer i fremgang i Thy, nemlig den nykårede ""årets landsby"" Vestervig og Klitmøller med surfparadiset ""Cold Hawaii"". De fylder i debatten, men andre emner er det store antal asylsøgere i kommunen og udvidelsen af Hanstholm Havn. Erhverv: Thisted Bryghus og slagteriet Tican. Testcentret for store havvindmøller ved Østerild. Natur: Nationalpark Thy og Klitmøller med surfparadiset Cold Hawaii. Kultur: Museumscenter Hanstholm med Nordeuropas største befæstningsanlæg fra 2. verdenskrig. Udover økonomi, skolelukninger og andre nedskæringer, så har ""Flygtningeindustrien"" i Thisted Kommune med flere asylcentre fyldt en del i lokaldebatten. Især Dansk Folkeparti har været kritisk overfor det herskende flertals politik på dette område, men senest har byrådet besluttet at skære de nuværende 480 asylansøgere ned til 330 pr. 1. januar 2015. Måske tager det brodden af det emne i valgkampen. De 27 medlemmer af Thisted Byråd fordeler sig i dag således, Socialdemokraterne 10, Venstre 9, Konservative 4, Dansk Folkeparti 2, SF 2. Valgforskere plejer at sige, at politiske tendenser på landsplan slår igennem med omkring 50 procent ved kommunevalgene. I en vidtstrakt landkommune som Thisted er det formentlig endnu mindre, fordi mange lokale vælgere stemmer på den samme person fra lokalområdet, som de gjorde sidste gang. Men hvis vi skal tolke ud fra de landsdækkende meningsmålinger, så kunne man forestille sig, at Enhedslisten denne gang kommer ind med et enkelt mandat, mens SF måske mister et. Dansk Folkeparti står nok til fremgang, og måske mister de konservative et af deres fire mandater. Bevægelserne for de store partier er svære at forudsige, ikke mindst efter den seneste ballade omkring Lars Løkkes dyre rejser. Hvor meget påvirker det lokalt hos Venstre, som ellers stod så stærkt i meningsmålingerne på landsplan? En eventuel borgmestereffekt for Lene Kjelgaard Jensen er også en joker i denne sammenhæng. Det er nok meget tvivlsomt om de nye lister De Forenede Demokrater og enmandslisten Partiet Thy kommer ind i den fremtidige Thisted Kommunalbestyrelse, og det samme gælder Kristeligt Folkeparti, mens de Radikale har en bedre chance."" Se stemmesedlen for Thisted Kommune. #thistedpol",Bølgerne går højt i Thisted - men ikke i valgkampen,http://dr.dk/nyheder/politik/valg/kv13/boelgerne-gaar-hoejt-i-thisted-men-ikke-i-valgkampen,2013-09-30 18:46:00+00:00
2012-09-17T19:05:00+00:00,"Regeringen ventes onsdag denne uge at kunne præsentere en samlet asylaftale med Enhedslisten og Liberal Alliance. En delaftale om forbedrede vilkår for asylansøgerfamilier med børn er allerede på plads, erfarer DR Nyheder. - Denne her aftale, som vi forhåbentlig lander i denne uge, er simpelt hen et brud med årtiers politik på det her område; som har gået ud på, at asylansøgere skulle sidde helt alene, passivt i et eller andet center - til at man rent faktisk nu giver dem mulighed for at få noget indhold i deres liv. Sådan siger Enhedslistens politiske ordfører, Johanne Schmidt-Nielsen, til DR Nyheder. Delaftalen indeholder syv konkrete elementer, der først og fremmest giver afviste asylansøgerfamilier med børn - der har fået endeligt afslag på asyl - tilbud om at flytte ud af asylcentrene til særlige boliger efter 12 måneder. I dag gælder tilbuddet først, efter familierne har opholdt sig i asylsystemet i 18 måneder. Regeringen præsenterede allerede i juni sit udspil til en aftale. Men rapporten fra et nedsat embedsmandsudvalg var først klar umiddelbart før sommerferien, hvilket var med til at forsinke processen. Hos Enhedslisten er man tilfreds med den aftale, der nu foreligger. - Vi ved, hvor ødelæggende det er at bruge årevis på asylcentre. Og så har børnene virkelig været centrum for os. Fordi noget der er helt, helt veldokumenteret er, at børn tager skade af at tilbringe deres barndom i et asylcenter, siger Johanne Smidt-Nielsen. Ifølge DR Nyheders oplysninger giver delaftalen uledsagede mindreårige adgang til arbejde og bolig uden for 'men i tilknytning til' asylcentrene. Ligeledes rummer aftalen bedre mulighed for uddannelse målrettet unge, blandt andet mulighed for at gå på eksempelvis teknisk skole. Der er afsat 10 mio. kroner til ændringerne af den delaftale, der omhandler asylansøgerfamilier med børn.",Asylaftale forbedrer vilkår for børnefamilier,http://dr.dk/nyheder/politik/asylaftale-forbedrer-vilkar-bornefamilier,2012-09-17 19:05:00+00:00
2011-08-28T13:06:00+00:00,"K og R har indgået en samarbejdsaftale for at sikre et bredt samarbejde i Folketinget, og det får DF til at dreje debatten ind på udlændingepolitik for første gang i valgkampen, skriver bt.dk. Pia Kjærsgaard vil i partilederrunden på TV2 i aften angribe den nye alliance mellem R og K, som hun vil advare om, da den ifølge DF vil føre til en slap udlændingepolitik, bl.a. med afskaffelse af 24-årsreglen DF vil i morgen på et pressemøde gå i detaljer med nye forslag om stramninger på indvandrerområdet. - Det er da klart, at vi ikke ønsker et bredt samarbejde hen over midten for enhver pris. Indvandringsspørgsmålet er hjerteblod for os, og hvis vi overlader udlændingepolitikken til R i ledtog med K leger vi for alvor med ilden, siger integrationsordfører Peter Skaarup til bt.dk. Han understreger, at sidst R var i regering, var der over 23.000 asylansøgere og familiesammenførte på et år, mens det samme tal for i år ligger på mellem 6.000 og 7.000. - Netop af den grund har jeg faktisk ingen tiltro til, at K vil fortsætte den stramme indvandringskurs, som vi har ført i løbet af de seneste 10 år. Det er virkelig at lege med ilden, gentager Peter Skaarup.",Nu vil DF diskutere indvandring,http://dr.dk/nyheder/politik/valg/valg2011/nu-vil-df-diskutere-indvandring,2011-08-28 13:06:00+00:00
,,,,
2012-09-05T07:59:00+00:00,"Uledsagede afghanske flygtningebørn risikerer at blive dræbt eller indrulleret i Talebans tropper, hvis Danmark sender dem hjem, som regeringen har planer om. Det vurderer Dansk Flygtningehjælp, der har arbejdet i Afghanistan gennem flere år. - Danmark har ikke nogen mulighed for at sikre, at børnene er i sikkerhed. Myndighederne i Afghanistan kan ikke, uanset at de gerne ville, garantere sikkerheden for nogen, heller ikke for børnene, siger Andreas Kamm, generalsekretær i Dansk Flygtningehjælp. Ifølge Justitsministeriet venter Danmark i øjeblikket kun på, at de afghanske myndigheder underskriver en projektaftale, der skal gøre det muligt at oprette et børnehjem til de hjemsendte børn. LÆS OGSÅ: DANMARK VIL UDVISE BØRN TIL AFGHANISTAN  Dermed kan SRSF-regeringen blive den første danske regering til at tvangsudvise uledsagede mindreårige til Afghanistan. Andreas Kamm er ikke i tvivl om, at Danmark bryder en hel stribe af internationale konventioner ved at sende børnene hjem. - Asylansøgere og beskyttelse af børn er dansk ansvar, fastslår Andreas Kamm. Samme vurdering har flere eksperter, som Politiken har talt med. - Flygtningekonventionen siger helt enkelt, at hvis vi må regne med, at de er i risiko for tortur eller anden umenneskelig eller nedværdigende behandling, kan vi ikke sende dem tilbage, siger professor Claus Haagen Jensen fra Copenhagen Business School til Politiken. Ifølge Dansk Flygtningehjælp er der mange farer, der truer børn i Afghanistan. - Alt kan ske i Afghanistan. De kan blive rekrutteret af Taliban, de kan blive ofre for den almindelige usikkerhed eller de kan blive hentet af fjerne familiemedlemmer, der ikke vil dem det godt, siger Andreas Kamm. Trine Bramsen (S), der er formand for Folketingets Udvalg for Udlændinge og Integrationspolitik, siger til Politiken, at regeringen forhandler med den afghanske regering om, hvorvidt den kan garantere børnenes sikkerhed. - Derefter tager vi stilling til, om projektet kan gennemføres, siger hun.",Flygtningehjælp: Lad afghanerbørn blive i Danmark,http://dr.dk/nyheder/indland/flygtningehjaelp-lad-afghanerboern-blive-i-danmark,2012-09-05 07:59:00+00:00
2011-08-15T11:15:00+00:00,"En af topfigurerne i det norske Fremskrittspartiet, Kristian Dahlberg Hauge, fra Trondheim er åben over for, at Norge modtager flere flygtninge. Han er samtidig kritisk over for indvandringsdebatten i sit eget parti. - Norge skal fortsætte ved at varetage sine internationale forpligtelser og modtage mennesker på flugt, siger Dahlberg Hauge i et interview med Adresseavisen, en af Norges store regionalaviser. I Fremskrittspartiets partiprogram står der, at ""en fortsat indvandring af asylansøgere vil føre til alvorlige modsætninger mellem folkegrupper i Norge"". - Det kan godt være, at den formulering ikke er specielt heldig, siger Dahlberg Hauge. Selv ønsker han ikke at bruge ord som snig-islamisering, og han forholder sig kritisk over for debatkulturen i sit eget parti. - Men jeg vil ikke lægge skjul på, at jeg er kritisk over for, at nogen af vore har strammet budskabet for meget og har været for yderliggående. Han nævner specifikt lederen af Oslo Fremskrittsparti, Christian Tybring-Gjedde, der har skrevet en kronik om, at indvandring og flerkultur er ved at rive Norge i stykker. En anden er partiets indvandringspolitiske talsmand, Per-Willy Amundsen. Dahlberg Hauge, som også er centralbestyrelsesmedlem i Fremskrittspartiet, mener, at der ikke længere er dækning for partiprogrammets formulering om, at regeringens integreringspolitik er naiv og uansvarlig. - Indvandring truer ikke norske værdier, siger han til Adresseavisen. Mange nordmænd mener, at tonen i den norske indvandringsdebat har været indirekte årsag til Anders Behring Breiviks terrorangreb 22. juli mod regeringskvarteret og massakren af 69 fortrinsvis unge mennesker på politisk sommerlejr på Utøya.",Norsk parti gransker sig selv,http://dr.dk/nyheder/udland/norsk-parti-gransker-sig-selv,2011-08-15 11:15:00+00:00
2008-02-21T19:47:00+00:00,"Der bliver ingen forhandlinger om forholdene for de afviste irakiske asylansøgere, hvis det lykkes Danmark at få en aftale om at kunne tvinge irakerne hjem. Det fastslog integrationsminister Birthe Rønn Hornbech torsdag aften inden et møde med Ny Alliance. - Det er klart, at hvis vi pludselig kan få en aftale med Irak, er der selvfølgelig ingen grund til at sidde og forhandle vilkårsforbedringer, siger ministeren. De afviste irakere i Danmark, som allerede har fået lov til at bo uden for centrene, beholder dog den mulighed. - Jeg har afgivet et løfte og det løfte holder fremdeles. Lige indtil den dag, hvor vi får en hjemsendelsesordning, siger Birthe Rønn Hornbech. Ministerens udmelding kommer efter, at det forleden lykkedes Sverige at overhale Danmark indenom ved at få en aftale i stand med de irakiske myndigheder om at kunne sende irakere hjem, der har fået endeligt afslag på asyl i Sverige. Danmark har i årevis forgæves forsøgt at få en aftale med Nordirak om at tage imod de afviste asylansøgere. Både Dansk Folkeparti og Ny Alliance undrer sig derfor over, hvordan det er lykkedes svenskerne at få en hjemsendelsesaftale med Irak, når Danmark ikke har kunne. Integrationsministeriet har i øjeblikket folk i Irak for at sondere terrænet for at sende afviste irakere hjem.",Aftale med Irak udelukker bedre asylaftale,http://dr.dk/nyheder/indland/aftale-med-irak-udelukker-bedre-asylaftale,2008-02-21 19:47:00+00:00
2012-06-04T11:20:00+00:00,"Den stærkt venstreorienterede organistaion Asylret afviser, at den står bag og bestemmer over den gruppe iranere, der sultestrejker foran Christiansborg. - Den gruppe, der sidder i Sandholmlejrem og den gruppe, der sidder ved Christiansborg, har bedt mig om at hjælpe dem med praktiske ting og juridiske sager, og det har jeg sagt ja til, siger Said Parvin, Asylrets talsmand og tillidsmand. Said Parvin fortæller desuden, at det er de sultestrejkende selv, der har taget kontakten og bedt ham om at hjælpe dem I dagens udgave af Jyllandsposten fortæller flere kilder, at det i virkeligheden er Asylret, der styrer de 11 iranere, der sultestrejker uden for Christiansborg. Men det afviser talsmanden for Asylret, ligesom han ikke mener at have opfordret Iranerne til at sultestrejke. - Jeg tror ikke, der er nogen i verden, der vil opfordre dem til at sætte deres liv i fare. Det gør jeg heller ikke. Jeg har sagt til dem, at sultestrejke er den sidste udvej, man skal bruge. Det er bedst, at man bruger politiske løsninger, laver lobbyarbejde osv. Det er det, jeg har sagt, siger Said Parvin Dansk Flygtningehjælp har forsøgt at give juridisk vejledning til de sultestrejkende, men opgav efter modstand fra Asylret. - Der var jo ikke tale om noget samarbejde. Asylret betingede sig at være til stede ved de samtaler, der skulle gennemføres, og det er vi jo meget betænkelige ved, fordi der kan være alle mulige forstrolige oplysninger, der helst skal blive mellem vores jurist og den pågældende person, siger generalsekretær i Dansk Flygtningehjælp, Andres Kamm. Talsmanden for Asylret understreger, at de deltog i samtalerne helt efter asylansøgernes ønske.",Asylrets talsmand afviser at styre sultestrejke,http://dr.dk/nyheder/indland/asylrets-talsmand-afviser-styre-sultestrejke,2012-06-04 11:20:00+00:00
2011-04-12T13:39:57+00:00,"Efter måneders tovtrækkeri kommer den 37-årige SZ nu til Danmark, hvor han er mistænkt for at have en rolle i det planlagte terroranslag mod Jyllands-Posten i december sidste år. Den svenske statsborger med tunesisk baggrund har siden 30. december siddet fængslet i Stockholm. Han er den femte mistænkte i sagen, hvor en gruppe muslimer ifølge Politiets Efterretningstjeneste (PET) ville skyde og dræbe ""et ukendt antal"" ansatte på Jyllands-Posten. Motivet skulle være hævn for Muhammed-tegningerne, men SZ nægter ethvert kendskab til sagen og har strittet mod udleveringen. Det påståede terrorangreb blev aldrig til noget, fordi PET skred til anholdelse af tre mænd fra Sverige og en irakisk asylansøger fra Herlev. Manden fra Herlev blev hurtigt løsladt, men de tre øvrige mistænkte er fortsat fængslet. I forbindelse med anholdelserne fandt politiet en maskinpistol med lyddæmper samt en 9mm-pistol. Da PET 29. december slog til mod mændene i Danmark rykkede svensk politi samtidig ud og anholdt SZ. Den terrormistænkte kommer efter planen til Danmark på torsdag og skal fremstilles i grundlovsforhør i Retten i Glostrup fredag fra morgenstunden. /ritzau/",Terrormistænkt sendes til Danmark,http://dr.dk/nyheder/indland/terrormistaenkt-sendes-til-danmark,2011-04-12 13:39:57+00:00
2011-04-11T04:45:00+00:00,"Omkring en tredjedel af asylansøgerne i Danmark er børn. Børnene bliver alene eller sammen med deres familier parkeret på asylcentre rundt i landet, mens myndighederne behandler deres sag. - De får en barndom i undtagelsestilstand, siger seniorforsker Kathrine Vitus fra Det Nationale Forskningscenter for Velfærd. Hun peger bl.a. på, at børnene bliver flyttet et utal af gange under opholdet i Danmark. De mange skift gør det svært for dem at etablere venskaber med jævnaldrende og voksne. Selv i de tilfælde hvor et ophold i et asylcenter varer mere end et år, vil børnene opleve stor udskiftning på centeret, fordi andre familier flytter. FNs Flygtningehøjkommissariat anslår, at der med udgangen af 2008 var 827.000 asylsøgere, og 44 procent af dem var børn. I Danmark var tallende i 2009 3855 asylsøgere, heraf en tredjedel børn. Trods de mange børn blandt asylsøgere er der meget lidt forskning på området, det søger den nye bog Asylbørn i Danmark, en barndom i undtagelsestilstand at råde bod på ved at samle danske undersøgelser på området. Bogen viser også fremskridt, f.eks. bliver flere af de asylsøgende børn sluset ud i den almindelige folkeskole. Det giver en bedre skolegang alene af den grund at der ikke er så mange skift og uro for barnet. - Men grundvilkårene er de samme. Børnene kender ikke deres fremtid, og de lever i en frygt for hjemsendelse. De lever på kanten af samfundet - hverken indenfor eller helt udenfor, siger seniorforsker Kathrine Vitus.",Forsker: Børn er i undtagelsestilstand,http://dr.dk/nyheder/indland/forsker-boern-er-i-undtagelsestilstand,2011-04-11 04:45:00+00:00
2013-05-22T12:05:00+00:00,"- Nu er der en løsning. Sådan indledte forsvarsminister Nick Hækkerup (S) det pressemøde, hvor han onsdag eftermiddag annoncerede, hvordan han vil hjælpe de tolke, som har arbejdet for og med de danske soldater i Afghanistan. Tolkene vil, hvis de har arbejdet for danskerne for nyligt, eller hvis de stadig gør det, blive tilbudt at søge om asyl i Danmark. Alternativt kan de vælge imellem at modtage fem års uddannelse i Afghanistan eller at få udbetalt, hvad der svarer til halvandet års løn. Sammen med forsvarsministeren stod forsvarsordførere fra Venstre, de Konservative og Liberal Alliance. Foruden regeringespartiernes ordførere. Der er altså tale om en bred aftale, kun Enhedslisten og Dansk Folkeparti står udenfor. Med aftalen slutter et forår med beskyldnigner om at lade tolkene i stikken for Nick Hækkerup, der undervejs blandt andet er blevet taget i at tale usandt. I følge aftalen vil det bero på en konkret vurdering af den enkelte tolks sag, om han kan få asyl. Vurderingen vil ske ud fra de gældende danske asylregler, og dermed vil spørgsmål om eksempelvis familiesammenføring også blive behandlet efter almindelig lovgivning. Vuderingen bliver foretaget i Afghanistan af folk udsendt fra Danmark, og hvis afghanere, der ikke inden for det seneste år har arbejdet for danskerne, henvender sig, vil de også blive tilbudt en form for hjælp. Siden 2008 har de danske styrker samarbejdet med cirka 200 tolke i Afghanistan, og størstedelen af dem, 195 tolke, har været hyret gennem briterne. Og den danske løsning er da også blevet fremskyndet af udviklingen i Storbrittanien, hvor tv-stationen BBC har fået adgang til et dokument, der afslører, at briterne har planer om, at hjælpe deres tolke efter en lignende model. De danske og de britiske myndigheder har arbejdet tæt sammen om at udforme hjælpeløsningen, der ikke nødvendigvis er forbeholdt tolke. Hvis andre lokale har arbejdet for danskerne, og hvis de kan vurderes at være i fare efter samme vilkår som tolkene, så vil de få samme tilbud om hjælp. Som eksempel nævnte forsvarsministeren på pressemødet, at der i Afghanistan har været tre ansatte under Udenrigsministeriet. Noget endeligt tal for, hvor mange asylansøgere, aftalen kan medføre, ville ministeren ikke give. - Det vil bero på en konkret og individuel vurdering, sagde han.",Redning for afghanske tolke på plads,http://dr.dk/nyheder/politik/redning-afghanske-tolke-paa-plads,2013-05-22 12:05:00+00:00
2013-05-08T07:50:00+00:00,"I dag kl. 9.30 begyndte afhøringen af den tidligere integrationsminister Birthe Rønn Hornbech. Hun skal forklare Statsløsekommissionen, hvorfor den danske stat gennem godt to år fra 2008 og frem til 2010 så bort fra klare juridiske paragraffer, der var sikret i en FN-konvention, som Danmark tiltrådte i 1961. Birthe Rønn Hornbech var tidligere kendt og anerkendt som en markant borgerlig politiker, der gerne gik imod sine egne, hvis hun mente, at de så bort fra retssikkerheden. Derfor er det opsigtsvækkende, at hun i dag befinder sig i den varme stol, siger DRs politiske analytiker, Bjarne Steensbeck. - Hun gik mod sine egne i Tamil-sagen som ung og ny politiker. Det var meget bemærkelsesværdigt. Og op gennem 00'erne fik hun kun styrket det image. Derfor er det stort paradoks, at hun sidder i kommissionen i dag, siger Bjarne Steensbeck. Især to episoder i to historiske sager var med til at give Birthe Rønn Hornbech en særlig profil. Hun stemte for en rigsretssag mod justitsminister Erik Ninn Hansen i Tamilsagen i 1993, selv om partifællerne i Venstre stemte imod. Tre år senere gik hun igen mod sit eget parti og stemte imod særloven mod Tvindskolerne. Ikke fordi, hun var tilhænger af Tvind, men fordi hun ville stå vagt om retssikkerheden. Folketinget endte med i 1999 at blive underkendt - og Rønn stod som en folkestyrets mest markante politikere, fortæller Bjarne Steensbeck. Gennem sin politiske karriere har Birthe Rønn Hornbech også haft en skarp holdning til udlændingepolitikken. Under valgkampen i 2001 sagde hun, at hun især ville stoppe asylansøgere fra tre bestemte lande. - Det fik himlen til at falde ned over Venstre. Man kan jo ikke plukke tre lande ud og sige, man ikke vil modtage flygtninge fra. Det harmonerede ikke med det billede, som man havde af Birthe Rønn Hornbech, der ellers står stærkt på retspolitikken, forklarer Bjarne Steensbeck. Derudover har hun igennem sin karriere også skrevet indlæg, hvor hun har taget afstand fra statsborgerskab til statsløse med kriminel baggrund. Birthe Rønn Hornbech er nummer 39 de indkaldte vidner. I alt skal der afhøres 43 vidner i Statsløsekommissionen.",Analytiker: Paradoksalt at netop Birthe Rønn afhøres,http://dr.dk/nyheder/politik/analytiker-paradoksalt-netop-birthe-roenn-afhoeres,2013-05-08 07:50:00+00:00
2011-02-18T05:15:00+00:00,"Region Sjælland har i alt ubemærkethed fået en lufthavn for superstjerner, soldater og succesfulde slipsedrenge. Det er Roskilde Lufthavn, der ved siden af kerneforretningen med bl.a. skole og taxaflyvninger har fået sig en solid nebengeshäft: Nemlig at være start og landingsplads for dem der ønsker diskretion og høj service. Specielt under Roskilde Festivalen er der travlt med at tage imod verdensstjernernes privatfly. Men i det daglige er der også mange internationale kunstnere, der benytter lufthavnen, fordi den stadig ligger meget centralt i forhold til København. For soldaternes vedkommende har man valgt lufthavnen til alle sjællandske start og landinger med personel til og fra Afghanistan. Der sker for at tage størst mulig hensyn til, at der kan siges goddag og farvel til de unge soldater på en god måde. Det siger presseofficer Niels Brandt, der er presseofficer i Hærens logistikcenter, Danilog i Vordingborg. - De pårørende efterspurgte en større grad af intimitet, end den intimitet man kan få i Kastrup Lufthavn. Og lufthavnen giver os lige præcis den ro og fred, de efterspørger, siger Niels Brandt. Også Politiet har set fordelene i den lidt afsidesliggende lufthavn. Således er også en række afviste asylansøgere blevet fragtet ud af landet via den lille lufthavn, som på grund af beliggenheden er lettere at afskærme mod demonstrationer og store presseopbud.",Sjællandske soldater gør som Bono,http://dr.dk/nyheder/indland/sjaellandske-soldater-goer-som-bono,2011-02-18 05:15:00+00:00
2011-01-28T07:45:00+00:00,"Integrationsminister Birthe Rønn Hornbech (V) er klar til at ændre reglerne for asylbørn på de danske asylcentre. Udmeldingen kommer efter, at Dansk Folkeparti nu åbner for at hjælpe de mindst 27 børn, der er vokset op på de danske asylcentre. De bor stadig i centrene, selv om der blev lavet en politisk aftale om at hjælpe asylbørn i centrene. Birthe Rønn Hornbech er klar til at tale med Dansk Folkeparti om nye vilkår for børnene. - Jeg har adskillige forslag liggende på mit bord til at lempe reglerne, som Dansk Folkeparti har afvist. Så det er klart, at hvis Dansk Folkeparti har ændret mening, så genoptager vi forhandlingerne, siger hun til Ritzau. Regeringen og Dansk Folkeparti lavede i 2008 en aftale, som gav afviste asylfamilier fra Somalia, Kosovo, Iran og Irak mulighed for at flytte i egen bolig, hvis de havde boet på asylcentre mere end tre år. - Vi ønskede dengang at gå videre, men det ville Dansk Folkeparti ikke. Vi forhandlede længe om det, men Dansk Folkeparti ville ikke gå længere, siger Birthe Rønn Hornbech. Ministeren understreger, at den nuværende aftale er overholdt. - Der er klare regler. De skal have boet nogle år på asylcentrene, før man får mulighed for at flytte ud. Nogle familier har også afslået at flytte ud, siger hun og fortsætter: Oppositionen foreslår, at de nuværende regler ændres, så asylansøgere maksimalt må sidde på et asylcenter i 6 måneder. Integrationsminister Birthe Rønn Hornbech afviser at diskutere det konkrete forslag.",Rønn vil hjælpe asylbørn,http://dr.dk/nyheder/politik/ronn-vil-hjaelpe-asylborn,2011-01-28 07:45:00+00:00
2011-01-07T06:51:00+00:00,"Man skal fremover betale et gebyr på 750 kroner, hvis de vil klage til integrationsministeren over en afgørelse, som Udlændingeservice har truffet. Samtidig blev der også indført gebyr på for eksempel ansøgning om familiesammenføring, der nu koster 5.975 kroner, og yderligere 750 kroner, hvis man vil klage. Ifølge Amnesty International er der tale om chikane og diskrimination, fordi det lugter af, at man vil afholde udlændinge fra at klage, påpeger Claus Juul, der er juridisk konsulent. - Man har introduceret et gebyr på 750 kroner og håber dermed, at færre vil klage, fordi det bliver dyrere og mere besværligt. Man må ikke håbe, det afholder folk fra at benytte deres klageret, siger han. I det mindste mener Claus Juul, at man i det mindste burde give dem, der får ret i deres klager, deres penge tilbage. Åge Kramp, der er familiesammenføringsadvokat, har cirka 100 sager om familiesammenføring om året i hele landet. Han har allerede i årets første dage mødt en del rystede ansøgere, som ikke kan forstå, at de skal betale tusindvis af kroner for at få deres sag taget op og endnu et gebyr, hvis de ikke er tilfredse med svaret. - De kigger på danskerne, og kan ikke se, at der gælder samme regler for dem nogen steder. De betragter det som ren diskrimination, siger Åge Kramp, der netop har flyttet sin praksis ned ved siden af Udlændingeservice, fordi klienterne i følge advokaten står i kø for rådgivning.",Amnesty: Udlændingegebyrer er chikane,http://dr.dk/nyheder/indland/amnesty-udlaendingegebyrer-er-chikane,2011-01-07 06:51:00+00:00
2011-01-04T11:05:00+00:00,"Stadig flere flygtninge får lov til at blive i Danmark. Regeringens støtteparti, Dansk Folkeparti, bryder sig ikke om det, men integrationsminister Birthe Rønn Hornbech (V) har ikke tænkt sig at ændre på reglerne. - Det, vi kan gøre, er at få sagerne behandlet hurtigt og få udsendt dem, der ikke er flygtninge, hurtigst muligt, og få integreret dem, der efter konventionerne har krav på flygtningestatus eller beskyttelsesstatus så hurtigt som muligt, skriver ministeren i en mail til Ritzau. - Reglerne er uforandrede og opfylder de konventioner, vi har underskrevet, hverken mere eller mindre. Hver enkelt sag behandles fortsat konkret og grundigt, skriver Birthe Rønn Hornbech. Hun svarer på spørgsmål fra Ritzau om, hvad hun vil gøre ved, at et stigende antal flygtninge får beskyttelsesstatus af mere private grunde, for eksempel familiefejder, hvilket Jyllands-Posten skriver om tirsdag. Ministeren bekræfter, at der kommer flere flygtninge. - Vi har jo i 2010 konstateret en stigende indrejse af asylansøgere, og vi har måttet konstatere, at dette også betyder, at et stigende antal ansøgere opfylder betingelserne for asyl, skriver ministeren. Danmark får stadig langt færre asylsøgere end Sverige, understreger Rønn. Hun undlader at svare på et spørgsmål om, hvorvidt hun er overrasket over udviklingen. Ifølge Jyllands-Posten venter Udlændingeservice, at næsten dobbelt så mange flygtninge får opholdstilladelse i år i forhold til sidste år, da tallet var 1500. Antallet med såkaldt beskyttelsesstatus er steget fra kun tre personer i 2002 til 580 personer i perioden januar til oktober 2010.",Stor flygtningestrøm rokker ikke ved Rønn,http://dr.dk/nyheder/indland/stor-flygtningestroem-rokker-ikke-ved-roenn,2011-01-04 11:05:00+00:00
2010-11-22T06:28:48+00:00,"Hjemsendelsen af en afvist irakisk asylansøger er netop blevet bremset af Den Europæiske Menneskerettighedsdomstol, skriver Information. Sikkerhedssituationen er forværret i Bagdad og fire andre provinser, og derfor kan Danmark ikke sende irakeren hjem, lyder begrundelsen fra domstolen. I løbet af de seneste måneder er domstolen i Strasbourg skredet ind over for 200 udsendelser fra Sverige samt et ukendt antal udsendelser fra Storbritannien og Holland, ligesom den har sendt en generel advarsel til regeringerne i de tre lande. Beslutningen betyder dog ikke, at de afviste irakere får genåbnet deres asylsag, men at udsendelsen standses midlertidigt, fordi sagerne skal undersøges nærmere. Ifølge Andreas Kamm, generalsekretær i Dansk Flygtningehjælp bør man være opmærksom på, at disse fem provinser er farlige. - Man bør i højere grad læne sig op ad FN generelle anbefalinger, som siger, at når det gælder de provinser skal man ikke sende folk tilbage. Generalsekretær i Amnesty International, Lars Normann Jørgensen, tror, at forbuddet mod udvisningen af irakeren fra Danmark kun er en begyndelse. - Bliver flere sager indbragt fra Danmark, vil der formodentlig ske det samme som i de øvrige europæiske lande, siger han.",Udvisning af iraker er stoppet,http://dr.dk/nyheder/indland/udvisning-af-iraker-er-stoppet,2010-11-22 06:28:48+00:00
2013-06-06T14:00:00+00:00,"I en lille græsk landsby på en bjergside i Grækenland ligger 400 nye grave. De 400 døde under jorden har alle lidt den samme skæbne. De er druknet, da de forsøgte at krydse den nærliggende flod Evros i forsøget på at slippe illegalt ind i Europa. En stor del af de flygtninge, der forsøger at komme ind i Grækenland, kommer fra borgerkrigen i Syrien. Ifølge BBC er det de rigeste syrere, der når hele vejen til Grækenland. De rejser fra Syrien til Tyrkiet og betaler her menneskesmuglere for at sende dem mod Grækenland i både. Den syriske familie al-Rajo begav sig ud på den risikable færd for et halvt år siden fra den vesttyrkiske by Edirne. En tur, der gik værre end frygtet. Salwa al-Rajo fortæller til BBC, at da de nåede frem til Grækenlands kyst i ly af natten, skilte græske politibetjente dem fra hinanden og sendte dem tilbage: - Vi blev placeret i en gummibåd. Jeg vidste ikke, hvor mine børn var eller min mand. Jeg var ved at falde i vandet, jeg tog fat i politimandens hånd, men han slog mig væk. De seneste måneder har politiets tilstedeværelse ved Evros' bred fået syriske flygtninge til at vælge en anden flugtvej ind i Grækenland. Fra Tyrkiet sejler de nu 12 kilometer ud i Middelhavet, indtil de når den græske ø Lesbos. En rute, som flere har mistet livet på. For få uger siden blev Adib Hachach ringet op af en kystvagt på Lesbos. Adib Hachach har boet 12 år i Athen, men er syrer af oprindelse og oplever, hvordan hans familie forsøger at komme væk fra det krigshærgede land. På BBC kan du se billeder og video af de syriske bådflygtninge. Det gik galt for hans bror Omar, Omars kone og deres tre børn. Kystvagten fra Lesbos fortalte i røret, at Adib skulle komme og hente ligene og deres ejendele. Grædende fortæller Adib BBC, at han har talt med flere overlevende bådflygtninge, som var taget af sted på samme tid som hans bror og hans familie: - De har fortalt mig, at deres både blev fanget og sendt tilbage af en græsk båd. De sagde, at det var den græske kystvagt. Der var ni personer i min brors båd og ingen af dem overlevede, så jeg vil aldrig få sandheden at vide. Læger uden Grænser, Amnesty International og andre organisationer, der hjælper syriske flygtninge, har modtaget flere indberetninger om, at græsk politi sender bådflygtninge tilbage mod Tyrkiet. Amnesty International kender alene til 40 tilfælde. - Der er total mangel på humanitær hjælp og solidaritet i Grækenland over for syriske asylansøgere, udtalte Willem de Jonge fra Læger uden Grænser på en pressekonference i foråret. Græsk politi afviser imidlertid beskyldningerne om, at de afviser bådflygtninge. - Der har været tilfælde, hvor de druknede, da de prøvede at krydse floden. Strømmen er så stærk, siger generalmajor Emmanouil Katriadakis, den græske regerings talsmand på immigrationsområdet, til BBC om bådflygtninge på floden Evros. Men generalmajoren forklarer videre, at det ifølge ham ikke sker mere, da politiet nu er til stede på flodbredden og hjælper flygtninge, hvis de er i fare. Der er da også en del syriske flygtninge, der formår at komme helskindet ind i Grækenland. Men inden for de græske grænser bliver de betragtet som illegale immigranter og derfor anholdt og fængslet, hvis politiet får fat i dem. I løbet af de sidste to år er mere end 9.000 syrere blevet sat bag tremmer. Både Amnesty International og Læger uden Grænser kritiserer Grækenland for at tilbyde de syriske flygtninge dårlige forhold og påtaler dem for at holde flygtningene fanget bag lås og slå. - I lejre i Jordan og Tyrkiet kan forholdene være dårlige, men flygtningene er i det mindste frie til at rykke rundt, har Willem de Jorge fra Læger uden Grænser udtalt. Mens 90 procent af de syriske flygtninge får asyl i Europa i gennemsnit, er tallet mindre end én procent, hvis man kigger isoleret på Grækenland.",Syrere drukner under flugt til Grækenland,http://dr.dk/nyheder/udland/syrere-drukner-under-flugt-til-graekenland,2013-06-06 14:00:00+00:00
2012-12-17T12:58:00+00:00,"De danske partiledere får kun middelmådige karakterer af vælgerne i en undersøgelse som Analyse Danmark har foretaget for LO's Ugebrevet A4. Den leder, der får mest ud af slidet ved vælgernes grønne bord er de radikales Margrethe Vestager, som får karateren 6,5. Men de nye partiledere på Christiansborg klarer sig godt. SF's Annette Vilhelmsen scorer 4,7 mens Dansk Folkepartis Kristian Thulesen Dahl får 5,8 af de 1971 vælgere, der har deltaget i undersøgelsen. Han løfter lidt af sløret for, hvad han mener, der giver gode karakterer. - Jeg bestræber mig bare på at gøre det, som jeg synes er naturligt. Jeg tror på, at hvis man bare er sig selv og siger det, man mener, så kommer man længst. Overfor A4 peger valgforsker Rune Stubager fra Aarhus Universitet på, at delingen i Dansk Folkeparti, hvor den tidligere formand Pia Kjærsgaard tager sig af værdipolitikken kan have gavnet Kristian Thulesen Dahl. Men selvom hun er ordfører på området, så blander han sig skam også, siger han. - Både når det handler om et juletræ i Kokkedal, og også når det mere generelt handler om de udfordringer vi har med de flere asylansøgere, der kommer til Danmark. Men det kan godt være, at jeg i vælgernes øjne mest er på banen, når det handler om økonomi, selvom jeg går ind i alle de værdipolitiske debatter jeg synes, det er rimeligt, at jeg skal tage mig af, siger Kristian Thulesen Dahl. Hvad end årsagen til den pæne karakter i forhold til resten af partilederfeltet, så er han under alle omstændigheder glad for den. - Det er altid rart at få et skulderklap, så selvfølgelig er jeg glad for, at der er nogen mennesker, som synes, at det er kvalificeret, det jeg laver, siger han. - Jeg ved så også godt, at sådan en måling er et øjebliksbillede, så dagen efter sådan en måling starter man på nulpunktet og skal gøre sig fortjent til opbakningen én gang til, lyder det fra Kristian Thulesen Dahl. Kristian Thulesen Dahl var med til at stifte Dansk Folkeparti og har været formand siden partiets landsmøde i september 2012.",Psst.. sådan bliver man en god partiformand,http://dr.dk/nyheder/politik/psst-saadan-bliver-man-en-god-partiformand,2012-12-17 12:58:00+00:00
2010-08-21T20:23:33+00:00,"Australiens borgerlige opposition har indtaget føringen med 72 pladser mod 70 pladser til det regerende arbejderparti. Det viser de foreløbige resultater, efter 78 procent af stemmerne fra parlamentsvalget er optalt, meddeler det statslige tv ABC. Arbejderpartiets premierminister, Julia Gillard, erkender, at hendes centrum-venstre parti ikke vil få de 76 pladser, der er nødvendige for at have flertal. - Det vi kan se af aftenens resultat er, at der vil være et antal uafhængige, der spiller en rolle når Australiens næste regering dannes, siger Gillard. Det australske parlament har 150 pladser. I lighed med de fire uafhængige kandidater, der ifølge de foreløbige resultater er valgt ind, kan det lille miljøparti De Grønne blive tungen på vægtskålen i det nye parlament. Gillard er i et næsten dødt løb med den konservative premierministerkandidat, Tony Abbott. I noget der lignede en sejrstale sagde Abbott til sine jublende tilhængere, at det foreløbige resultat viser, at vælgerne ikke har tiltro til regeringen. - Det står klart her til aften, at Arbejderpartiet har mistet sit flertal, sagde han. Iagttagere siger, at der kan gå op til to uger, før en ny regering er på plads. Australiens parlament har ikke haft et valg med et så uklart resultat siden Anden Verdenskrig. I de fleste målinger op til valget har Gillard haft en mindre føring. Valgkampen har blandt andet handlet om asylansøgere, håndteringen af økonomien samt klimaforandringerne. Omkring 14 millioner vælgere stemte ved valget, hvor det er obligatorisk at deltage.",Ingen klar vinder ved Australiens valg,http://dr.dk/nyheder/udland/ingen-klar-vinder-ved-australiens-valg,2010-08-21 20:23:33+00:00
2010-08-17T09:30:00+00:00,"Ordene ""asylansøgere"" og ""Røde Kors"" har i årtier været uløseligt forbundet med navnet Jørgen Chemnitz, men nu er den epoke snart forbi. Ved udgangen af september stopper 65-årige elektriker-uddannede Jørgen Chemnitz efter 26 år som asylchef, og det er ikke uden vemod, siger han. - Det har været spændende, det har været udfordrende, og det har givet stor mening at arbejde for Røde Kors. Mit fokus i asylarbejdet har været beboernes vilkår, og vi har nået meget, men der er stadig plads til forbedringer, siger han til Ritzau. Inden de mange år i spidsen for asylarbejdet var Jørgen Chemnitz igennem syv år administrativ leder af det sociale arbejde, ungdomsarbejdet og førstehjælpen. Men engagementet i Røde Kors begyndte endnu tidligere. Fra 1967 til 1977 var han frivillig i Røde Kors. Generalsekretær Anders Ladekarl beklager Jørgen Chemnitz´ beslutning, men har også forståelse for den efter de mange, mange års indsats: - Der findes desværre kun én Jørgen, og vi vil tage os den nødvendige tid til at finde en ny faglig stærk og engageret asylchef, siger Anders Ladekarl på organisationens hjemmeside. I perioden indtil en ny chef er fundet, vil driftschef Carsten Isaksen blive konstitueret asylchef fra 1. oktober.",Dansk Røde Kors' asylchef Jørgen Chemnitz stopper,http://dr.dk/nyheder/indland/dansk-roede-kors-asylchef-joergen-chemnitz-stopper,2010-08-17 09:30:00+00:00
2011-10-03T04:58:06+00:00,"Ifølge Dansk Folkeparti kan det være direkte skadeligt for integrationen, når børn af udlændinge får undervisning i deres hjemlands sprog frem for kun at fokusere på at lære dansk. Men den holdning deler Helle Thorning-Schmidt (S) og hendes nye regering med Margrethe Vestager (R) og Villy Søvndal (SF) i spidsen ikke. Tværtimod. De tre partier vil nemlig opprioritere den omdiskuterede modersmålsundervisning for at gøre det lettere for tosprogede børn at finde sig til rette i Danmark. Ritzau erfarer, at de tre partier har skrevet ind i regeringsgrundlaget, at modersmålsundervisning ikke skal være en ret for det enkelte barn, men den nye regering vil finde pengene til at tilbyde undervisningen i større omfang end det sker nu. Indtil 2002 havde kommunerne pligt til at tilbyde alle tosprogede elever undervisning i deres modersmål. Dermed fik også børn af ikke-vestlige forældre undervisning i deres hjemlandssprog Men det ændrede Anders Foghs første regering, så kommunerne i dag kun skal tilbyde modersmålsundervisning til tosprogede børn, hvis mindst en af forældrene er statsborger i et andet EU-land eller stammer fra Færøerne eller Grønland. Hvis kommunerne selv ønsker det, kan de dog tilbyde modersmålsundervisning til børn af indvandrere fra lande uden for EU. Men det er frivilligt for kommunerne, og det er dermed også helt op til kommunerne at bestemme, hvor mange børn der skal have tilbuddet, samt hvor meget undervisning de skal have. Ved at opprioritere modersmålsundervisningen rokker den nye regering dermed ved endnu en del af udlændingepolitikken, som den har været kendt under VKO. De tre partier har desuden besluttet at lempe udlændingepolitikken på en række andre områder i regeringsgrundlaget. Mens 24-års-reglen og tilknytningskravet består, så bliver VK-regeringens pointsystem afskaffet, og det bliver lettere at få familiesammenføringer, permanent ophold og statsborgerskab. Asylansøgere får lov at arbejde og bo uden for asylcentre efter et halvt års ophold i Danmark, og starthjælpen skal afskaffes, har kilder bekræftet over for flere medier.",Satser på modersmålsundervisning,http://dr.dk/nyheder/politik/valg/valg2011/satser-paa-modersmaalsundervisning,2011-10-03 04:58:06+00:00
2010-07-17T04:56:00+00:00,"Australiens premierminister, Julia Gillard, har udskrevet parlamentsvalg til afholdelse 21. august. Dermed er startskuddet gået til en bitter valgkamp, der kommer til at handle om asylansøgere, håndteringen af økonomien samt klimaforandringerne. - I dag søger jeg et mandat fra det australske folk til at lede Australien fremad, sagde Gillard på en pressekonference efter at hun havde anmodet den britiske dronnings repræsentant i Australien, Quentin Bryce, om tilladelse til at udskrive valg. Ifølge den australske valglov, skal premierministeren søge om tilladelse til at udskrive valg hos generalguvernøren, som derefter opløser parlamentet. - Til morgen anmodede jeg Hendes Excellence generalguvernøren om at opløse Repræsentanternes Hus, så at der kan afholdes valg til Huset og halvdelen af Senatet lørdag den 21. august, meddelte premierministeren. Julia Gillard blev Australiens første kvindelige premierminister for tre uger siden, da hun overtog embedet efter Kevin Rudd. Det skete efter at Rudd var trådt tilbage, da han stod over for at tabe en afstemning i sit eget Labour-parti. Rudd havde længe været særdeles populær, men var kommet i kraftig modvind efter at han fremlagde en ny minedriftsskat og skrinlagde et system for handel med CO2-kvoter. Partifællerne væltede Rudd, da mange mente, at han pludselig udgjorde en for stor risikofaktor op til næste valg.",Udskriver lynvalg i Australien,http://dr.dk/nyheder/udland/udskriver-lynvalg-i-australien,2010-07-17 04:56:00+00:00
2010-07-09T23:27:00+00:00,"Antallet af flygtninge, der søger til Danmark og får asyl, overrasker de danske myndigheder. Det skriver Jyllands-Posten. Man regnede med, at 1.500 personer i 2010 ville opnå asyl, for derefter at blive fordelt til landets kommuner, men nu er forventningerne hævet med 47 procent til 2.200 personer. Budgettet til indkvartering er samtidig sat op med 320 millioner kroner. Væksten skyldes især afghanere, heraf en fjerdedel uledsagede mindreårige, samt kurdere fra Syrien. Flygtningene sendes i høj grad til yderkommunerne, som kun har få indbyggere med fremmed herkomst. Således skal Jammerbugt Kommune nu tage imod 69 flygtninge mod oprindeligt 48. - Vi er ved at nå et mætningspunkt. Vi skal nok klare det i år, men hvis det skal gå godt med vores integrationscenter, skal vi helst ikke have mere end 40-50 stykker, siger borgmester i Jammerbugt Kommune, Mogens Gade (V). Næste år vil kommunen ikke acceptere mere end 48 flygtninge, oplyser han. Integrationsminister Birthe Rønn Hornbech (V) siger, at det ikke er blevet nemmere at få asyl i Danmark, men at flere gør forsøget. Hun håber, at et drengehjem i Afghanistan og en hurtigere sagsbehandling får antallet af asylansøgere til at falde.",Flere får asyl i Danmark,http://dr.dk/nyheder/indland/flere-faar-asyl-i-danmark,2010-07-09 23:27:00+00:00
2011-08-29T13:35:00+00:00,"Luk assylcentre i Danmark. Åbn nye centre i asylansøgernes nærområder i Nordafrika, Pakistan og på Afrikas Horn - og send flygtninge derhen i stedet. Sådan lyder det forslag, som Dansk Folkeparti fremlagde på et pressemøde i dag. De regionale asylcentre skal ifølge partiet være en hjørnesten i dansk asylpolitik. Men forslaget kan slet ikke føres ud i livet, mener to eksperter på området. - Politisk er det dybt urealistisk at få de nærområdelandene med på det, og juridisk er der ikke nogen tvivl om, at det er konventionsstridigt, siger forsker Thomas Gammeltoft-Hansen fra Dansk Institut for Internationale Studier, der i mange år har beskæftiget sig med flygtningeret. Thomas Gammeltoft-Hansen peger på, at Storbritannien fremsatte et stort set identisk forslag i 2003, som blev taget op i hele Europa, og derefter blev lagt fuldstændig dødt både af juridiske og politiske årsager. Juridisk viste forslaget sig at være i strid med både FN's flygtningekonvention og Den Europæiske Menneskerettighedskonvention. Og politisk er det op ad bakke at finde nogle lande, der rent faktisk vil llægge jord til de danske flygtningelejre. - I dag er det allerede sådan at nærområdelandene tager 80 procent af alverdens flygtninge. Og det er svært for at ikke at sige umuligt at bede dem om så også at tage de sidste tyve procent, siger han. Også Anders Ladekarl, der er generalsekretær i Røde Kors, kalder det ""rigtig, rigtig svært"" at finde flygtningemodtagende lande, som vil lade andre lande stable en flygtningelejr på benene indenfor deres grænser. - Altså, at forestille sig at Tyskland gerne ville lave flygtningelejre for deres flygtninge i Danmark. Det ville nok være noget som Danmark ville sætte sig voldsomt i mod. Det samme gør Kenya, der har over en million flygtninge i forvejen. De har rigeligt at tage sig af, og har ikke behov for at andre lande laver flygtningelejr i deres nærområde, siger han.",Asylforslag er urealistisk,http://dr.dk/nyheder/politik/valg/valg2011/asylforslag-er-urealistisk,2011-08-29 13:35:00+00:00
2012-10-23T13:58:00+00:00,"Sagen om en 21-årig afghansk mand, der har konverteret til kristendom og fået opholdstilladelse i Danmark, har ikke noget med regeringens politik at gøre. Sådan lyder det fra Socialdemokratiet. Både Dansk Folkeparti, Konservative og Venstre har udtrykt bekymring over, om afgørelsen i Flygtningenævnet betyder, at der fremover bliver lempet på den danske asylpraksis, så langt flere vil få asyl. De kræver alle svar fra justitsministeren. Men Flygtningenævnet er et uafhængigt organ, og regeringen er ikke ved at lempe på asylpolitikken, fortæller Socialdemokratiets formand for Folketingets integrationsudvalg, Trine Bramsen. - Vi er på ingen måde ved at lempe asylpolitikken. Den her afgørelse ville også være truffet, hvis det havde været den tidligere regering, der sad ved magten, siger hun og fortsætter: - Martin Henriksen (integrationsordfører i Dansk Folkeparti red.) påstår, at det er regeringens politik. Men det her er jo det uafhængige Flygtningenævn. Det har intet at gøre med regeringens politik, siger hun. Hun pointerer, at regeringen ikke på noget tidspunkt har lempet asylpolitikken. Den 21-årige afghanske mand, der nu har fået opholdstilladelse, fik i første omgang afslag, da Flygtningenævnet mente, at han kunne afstå fra at praktisere sin kristne tro offentligt i sit hjemland. Efter en kritisk henvendelse fra FN's flygtningemyndighed blev sagen dog taget op igen, og nu står der i afgørelsen, at manden har en grundlæggende menneskeret til at give udtryk for sin religiøse overbevisning gennem adfærd og handling. Til spørgsmålet om, hvorvidt det er en ændring i den danske asylpraksis, svarer Trine Bramsen: - Flygtningenævnet har omstødt den tidligere afgørelse, så på den måde er der noget nyt i det, og det kan da godt være, at det får betydning for ganske få asylansøgere. - Men man bliver nødt til at holde det overfor, at der er meget få, der konverterer, og at der skal være en individuel sagsbehandling hver gang. - Der er mange lande, hvor det ikke vil have nogen betydning for ens sikkerhed, om man har den ene eller den anden tro. Så man kan ikke bare sige, at alle, der konverterer, nu får asyl i Danmark, siger hun. Venstre vil kalde justitsminister Morten Bødskov i samråd, for at få svar på, hvordan regeringen vil sikre, at den nye afgørelse ikke åbner op for systematisk misbrug, fortæller Venstres integrationsordfører, Inger Støjberg. - Det er afgørende, at vi ikke sender folk hjem, hvis de risikerer at blive forfulgt på grund af deres religion. Omvendt må det ikke være sådan, at man bare ved at konvertere kan opnå ret til asyl i Danmark, siger hun. /ritzau/",S: Vi lemper på ingen måde asylpolitikken,http://dr.dk/nyheder/politik/s-vi-lemper-paa-ingen-maade-asylpolitikken,2012-10-23 13:58:00+00:00
2010-05-26T23:29:00+00:00,"Danmark kritiseres i Amnesty International AI's seneste årsrapport for at være med til at underminere menneskerettighederne og for ikke at tage sine internationale forpligtigelser over for sårbare grupper i verden alvorligt. Amnesty kritiserer den danske regering for at acceptere brugen af såkaldte diplomatiske forsikringer som grundlag for at udvise terrormistænkte til lande, der bruger tortur og dødsstraf. F.eks. vil regeringen vil udlevere danskeren Niels Holck til Indien, der ikke har ratificeret FN's torturkonvention trods advarsler fra AI og FN. Tortur og politivold er udbredt i Indien. Blandt de andre kritikpunkter fra Amnesty er tvangshjemsendelsen af asylansøgere, den udbredte brug af isolationsfængsling samt masseanholdelsen under klimatopmødet i december, hvor 968 demonstranter blev tilbageholdt. Generalsekretær for AI's danske afdeling, Lars Normann Jørgensen, mener, at det er blevet reglen snarere end undtagelsen, at Danmark kritiseres i AI's årsrapport. - Vi oplever, at den danske regering i en række sager betragter menneskerettigheder som et privilegium for de udvalgte snarere end som universelle rettigheder for alle, siger Lars Normann Jørgensen.",Amnesty kritiserer igen Danmark,http://dr.dk/nyheder/indland/amnesty-kritiserer-igen-danmark,2010-05-26 23:29:00+00:00
2011-07-17T06:21:00+00:00,"For fjerde gang på én uge tørner regeringen og sit støtteparti sammen på udlændingepolitikken. Nu handler konflikten om integrationsminister Søren Pind (V), som ikke lever ikke op til de udmeldinger, han kom med, da han tiltrådte for fire måneder siden, mener Dansk Folkeparti. Pind bør enten trække sine udmeldinger om assimilation tilbage eller komme med konkrete tiltag, lyder kritikken i Berlingske. - Vi havde selvfølgelig sat næsen op efter, at regeringen med udnævnelsen af Pind i højere grad ville være mere en medspiller for Dansk Folkeparti, end det har været tilfældet hidtil, siger DF's medlem af integrationsudvalget, Martin Henriksen. - Men han har ikke leveret varen i forhold til det, at en udlænding skal blive til en dansker, tilføjer DF'eren. Det var især udmeldinger fra Søren Pind om, at han foretrækker ordet ""assimilation"" fremfor integration, og at udlændinge, der kommer til landet, bør have til hensigt at blive danske, der fik Dansk Folkeparti til at forvente sig meget af den nye integrationsminister. Det har ikke været muligt at få en kommentar fra Søren Pind, der holder ferie, men Venstres integrationsordfører, Karsten Lauritzen, afviser kritikken. - Søren Pind fører jo Venstre-politik. Han er Venstre-minister og ikke Dansk Folkeparti-minister, siger Karsten Lauritzen. I tirsdags afviste Dansk Folkeparti et Venstre-forslag om at lade ikke-danske statsborgere få lov til at blive politibetjente. Dagen efter sagde Dansk Folkeparti nej til de Konservatives ønske om at give udenlandske kandidater lov til at blive i Danmark i op til tre år for at søge arbejde. Og i kølvandet på de uenigheder sagde VK fra over for et DF-krav om at dna-registrere alle asylansøgere, skriver Berlingske.",DF er skuffet over assimilations-Pind,http://dr.dk/nyheder/politik/df-er-skuffet-over-assimilations-pind,2011-07-17 06:21:00+00:00
2013-11-25T11:55:00+00:00,"Slutspillet om en ny finanslov er endt i hård armlægning mellem regeringen og støttepartiet Enhedslisten. Weekenden igennem har Enhedslisten været ind og ud af Finansministeriets dør - til uofficielle såkaldte 'hulemøder'. I dag mandag er der endnu ikke meldinger om nye, officielle forhandlinger. For Enhedslisten er det fuldstændig afgørende, at ældre får minimumsrettigheder i ældreplejen, og det har fået forhandlingerne til at trække ud. Regeringen har stillet et stort trecifret millionbeløb i udsigt til at styrke ældreplejen, men Enhedslisten har indtil videre afvist tilbuddet og står fast på, at der skal indføres egentlige rettigheder for de ældre. Hvor Enhedslisten ønsker formuleringer om rettigheder, taler regeringen om kvalitetsstandarder. Enhedslisten mener, at rettighederne skal indebære, at ældre blandt andet kommer i bad to gange om ugen og får gjort rent hver anden uge. I følge DR's oplysninger har partiet fået forelagt flere forskellige modeller til, hvordan man for op mod en milliard ekstra kroner, kan sikre flere ældre bad og rengøring. Men Enhedslisten fastholder, at det skal være et egentligt retskrav for de ældre, at de kan få to bade om ugen og rengøring hver 14. dag. Herudover er der også stadig stor uenighed om brug af arbejdsklausuler på offentligt byggeri, som også er et af Enhedslistens hovedkrav til forhandlingerne. Ved sidste års finanslov fik Enhedslisten trumfet igennem, at at alle private virksomheder, der varetager udbud fra statslige virksomheder, er underlagt en såkaldt arbejdsklausul. Dette krav vil enhedslisten nu have udbredt til til at gælde for kommuner, regioner og offentlige selskaber. Tidligere i forløbet har Enhedslisten også ytret utilfredshed med, at regeringen vil spare 150 millioner kroner på voksen- og efteruddannelse. Ligesom Enhedslisten heller ikke vil være med til at spare på indkvateringen i asylcentre, der modtager asylansøgere, som det ellers lægges op til i finanslovsforslaget. Først var planen at lande en finanslovaftale inden kommunalvalget. Da det ikke lykkedes, meldte finansminister Bjarne Corydon (S) ud, at aftalen senest skulle forhandles på plads igår, søndag. Lidt er S-R-SF-regeringen og Enhedslisten dog blevet enige om. Det skulle være på plads, at der er ekstra penge til unge kontanthjælpsmodtagere, som risikerer at miste en stor del af deres forsørgelsesgrundlag på grund af kontanthjælpsreformen. Aftalerne om finansloven skal helst være afsluttet i begyndelsen af november, for at de lovændringer, der nogle gange følger af aftalerne, kan behandles uden for meget hastværk i Folketinget. Folketinget har en regel om, at der skal gå 30 dage, fra at et lovforslag bliver fremsat, til det bliver endeligt vedtaget. Finansloven, der vedtages af Folketinget i december, før politikerne går på juleferie, er det endelige budget for det næste år. Budgettet kan dog reguleres i løbet af året i form af ændringer til finansloven. Det sker ved hjælp af aktstykker til finansloven.",OVERBLIK Det er på spil i finanslovsforhandlingerne,http://dr.dk/nyheder/politik/overblik-det-er-paa-spil-i-finanslovsforhandlingerne,2013-11-25 11:55:00+00:00
2011-07-02T10:22:51+00:00,"Det danske asylsystem står fast, mindreårige kan i visse tilfælde fængsles sammen med voksne, og CIAs flyvninger over dansk territorium er en afsluttet sag. Sådan lyder svaret på nogle af de 49 anbefalinger fra FN's Menneskerettighedsråd, som Danmark afviser. Det fremgår af et netop offentliggjort svar fra Udenrigsministeriet til rådets i alt 133 anbefalinger, som Danmark fik i maj. Det er i følge Udenrigsministeriet normal praksis, at staterne afviser et antal anbefalinger. - Dette kan blandt skyldes, at de pågældende anbefalinger vedrører forpligtelser, som staten allerede efterlever eller beror på faktuelle misforståelser, hedder det i en pressemeddelelse. Belgien ønsker, at Danmark forbyder fængsling af mindreårige sammen med voksne eller i isolation. Danmark fastslår i sit svar, at mindreårige som hovedregel placeres uden for fængslet - men kan alligevel ikke acceptere anbefalingen. I visse tilfælde ender de mindreårige sammen med voksne, hvis de ikke kan sættes sammen med andre mindreårige for at undgå ""social isolation"", lyder svaret. Isolationsfængslinger af mindreårige sker kun under ""ganske særlige omstændigheder"". USA ønsker blandt andet, at Danmark genovervejer kravene til statsborgerskab og permanent opholdstilladelse for asylansøgere og immigranter. Men det bliver blankt afvist i det danske svar. Schweiz vil have en dansk undersøgelse af konsekvenserne af CIA-flyvninger over og landinger på dansk territorium. Det bliver også afvist uden uddybning. Mange af de afviste anbefalinger går på, at gøre FN-konventioner til en del af dansk ret. Det er i forvejen en del af regeringens faste politik, at man ikke ønsker at efterleve det krav. Ministeriet afviser også at lave en handlingsplan for menneskerettigheder. Noget som Institut for Menneskerettigheder ellers har efterlyst. Mange af de 133 anbefalinger fra landene minder meget om hinanden, og der er således ikke tale om 133 vidt forskellige anbefalinger.",Dansk nej til 49 råd om menneskeret fra FN,http://dr.dk/nyheder/udland/dansk-nej-til-49-raad-om-menneskeret-fra-fn,2011-07-02 10:22:51+00:00
2010-04-09T22:00:05+00:00,"Integrationsminister Birthe Rønn Hornbech (V) vil lukke munden på læger, der offentligt kritiserer hende i udlændingesager, skriver Politiken lørdag. Ministeren truer med at kassere lægeerklæringer fra læger eller psykiatere, der kritiserer ministeriet i sager, hvor asylansøgere beder om humanitær opholdstilladelse af helbredsmæssige årsager. I bemærkningerne til en ny udlændingelov står der, at lægen vil blive betragtet som inhabil, hvis han eller hun »efter afgivelse af erklæringen eller udtalelsen henvender sig til pressen og kritiserer ministeriets sagsbehandling, samtidig med at lægen udtaler, at hans eller hendes patient bør meddeles opholdstilladelse«. Læger og advokater raser: - Det her er en begrænsning af vores ytringsfrihed, der kan give minder om politistatsmetoder. Lægen har pligt til at korrekse myndighederne, hvis de opdager, at noget er sundhedsfagligt uforsvarligt. Det er vagthunden i vores system, siger Torben Ishøy fra Dansk Selskab til Sikring af Lægers Ytringsfrihed til Politiken. Både Advokatrådet og Retssikkerhedsfonden kalder den nye praksis i udlændingeloven »yderst betænkelig«. - Selv om en psykiater eller læge udtaler sig til pressen om problemstillingen generelt eller om enkeltsager, så behøver det ikke at være ensbetydende med, at den pågældendes tidligere lægeerklæring er usaglig, siger mangeårig udlændingeadvokat Gunnar Homann, der udtaler sig på vegne af Advokatrådet, til Politiken.",Rønn vil give læger mundkurv på,http://dr.dk/nyheder/indland/roenn-vil-give-laeger-mundkurv-paa,2010-04-09 22:00:05+00:00
2010-04-08T05:14:00+00:00,"Seks mænd, der alle kommer fra Balkan, bliver her til formiddag fremstillet i grundlovsforhør efter det voldsomme slagsmål i asylcentret Sandholm i går, hvor en blev dræbt og to såret. Manden, der er sigtet for knivdrabet, er kosovoalbaner, mens de øvrige fem alle kommer fra det tidligere Jugoslavien, siger den vagthavende hos Nordsjællands Politi, Ulrik Lindén. Den dræbte er en 30-årig afghaner. Også de to sårede er fra Afghanistan. Slagsmålet i Sandholmlejren opstod ved i går middagstid foran kantinen, tilsyneladende fordi en sprang over i madkøen. Ifølge Røde Kors kommer episoden efter et halvt år med uro i den overfyldte lejr, men Venstre vil ikke umiddelbart love, at der komme flere pladser til asylansøgere i fremtiden. Partiets integrationsordfører, Karsten Lauritzen, mener ikke, at det var de trange forhold, der resulterede i masseslagsmålet og drabet. Slagsmålet skal mere ses som en konflikt mellem to etniske grupper, mener han. Venstre vil dog gerne diskutere med Røde Kors, hvordan problemerne i asylcentrene kan løses. Politiet har lige nu en stor styrke i lejren for at sikre, at beboerne har ro til at færdes i tryghed, siger vagthavende Ulrik Lindén: -Vi vil sikre, at der ikke er udløbere af episoden, siger han til DR Nyheder.",Seks mænd fra Balkan i grundlovsforhør,http://dr.dk/nyheder/indland/seks-maend-fra-balkan-i-grundlovsforhoer,2010-04-08 05:14:00+00:00
2013-10-04T11:07:00+00:00,"Flygtningestrømmen til Europa er umulig at standse, og jo mere kontrol, man indfører fra EU's side, jo større risici tager flygtningene, mens menneskesmuglerne bare hæver priserne. Det vurderer forskningschef Thomas Gammeltoft-Hansen fra Institut for Menneskerettigheder. - EU har sat hårdt ind og opgraderet grænsekontrollen, ikke bare ved de fysiske grænser, men også i Middelhavet ved at indgå aftaler med andre lande. Men det vil som regel kun have en midlertidig effekt, for flugtruterne ændrer sig langsomt, men sikkert, og de bliver typisk altid lidt farligere, siger Thomas Gammeltoft-Hansen. Natten til torsdag kæntrede en båd med afrikanske asylsøgere på vej fra Libyen til den italienske ø Lampedusa, og op mod 300 personer frygtes dræbt. Thomas Gammeltoft-Hansen mener, at der er en negativ dynamik mellem intensiveret grænsekontrol og de mange dødsulykker, der hvert år rammer flygtninge på vej til Europa. - Det er ikke bare på vandet, men også for de immigranter, der forsøger at komme til Europa til lands. De skal tage flere chancer, og det fører til en reel migrationsindustri, hvor mere kontrol fører til større profit til folk, der hjælper flygtninge over, mens de samtidig skal tage større chancer, siger Thomas Gammeltoft-Hansen. EU har i de seneste år optrappet grænsekontrollen markant og har nu flere grænsevogtere end antallet af nye asylansøgere om året. Men det vil ikke forhindre folk i at forsøge at nå til Europa, mener Thomas Gammeltoft-Hansen. - Mere kontrol er næppe løsningen, for folk vil stadig tage chancen. Men der er selvfølgelig andre løsninger med økonomi, udviklingsstøtte og bedre menneskerettighedsbeskyttelse lokalt som de langsigtede. En her-og-nu-løsning kunne være at lave en lille greencard-ordning som et alternativ til båden til Europa, som man har gjort i USA ved at lave en lotto-mulighed for at komme af sted, siger han. Thomas Gammeltoft-Hansen peger desuden på, at muligheden for at søge asyl til Danmark på en dansk ambassade i et naboland kunne genindføres, så de afrikanske flygtninge slipper for den farlige tur over Middelhavet. Den mulighed blev ophævet i starten af 00'erne. Det ville desuden kunne bidrage til at fjerne menneskesmuglerne fra ligningen, lyder det. - Men det er vigtigt at understrege, at det ikke kan stå alene. Vi har stadig et juridisk ansvar for dem, som når hertil. Men det ville kunne lette presset, siger Thomas Gammeltoft- Hansen. Flere tusinde flygtninge drukner hvert år i forsøget på at nå til Europa. Det sker typisk, efter at smuglernetværk samler flygtninge fra især Syrien, Eritrea og Somalia sammen i alt for små både. Lignende ulykker sker ofte flere steder i Sydeuropa, hvor 25.000 immigranter er druknet de seneste 20 år. Tidligere på ugen druknede 13 flygtninge eksempelvis i et forsøg på at nå til Sicilien. Øen Lampedusa har i de seneste årtier været målet for mange tusinder afrikanske bådflygtninge, da øen ligger meget tæt på Nordafrikas kyst. Alene i år er mere end 30.000 flygtninge ifølge FN nået til Italien via både.",Forsker: Umuligt at standse flygtningestrøm med mere kontrol,http://dr.dk/nyheder/udland/forsker-umuligt-standse-flygtningestroem-med-mere-kontrol,2013-10-04 11:07:00+00:00
2013-10-03T04:20:00+00:00,"Mathias Friborg Madsen er vred. Den 22-årige studerende ved Copenhagen Business School har nemlig fået stjålet sin Macbook, sin iPhone, sin pung og sine bøger. Men han ved, hvor tingene er. De befinder sig sandsynligvis i en bygning i Sandholmlejren, viser et sporingsværktøj installeret på Mathias' computer, men hverken politiet eller andre myndigheder har dog juridisk mulighed for at gøre noget. Sporingen er behæftet med for stor usikkerhed, lyder det. Historien tager sin begyndelse en sen torsdag aften. Mathias er på vej hjem efter en lang dag på studiet. Han tager toget og blunder lidt. - Da jeg så skal til at stige af i Roskilde, er min taske med tingene væk, siger han. Mathias er ærgerlig, da han kommer ud på perronen. Især fordi hans Macbook indeholder 5.000 billeder taget på en jordomrejse. Heldigvis er app'en ""Find my iPhone"" installeret på hans computer. Den sender en besked, når den forsvundne computer kobles på nettet. Og en uge efter tyveriet får Mathias nyt i indbakken. - Jeg logger ind på mit Apple-ID og kan se, at computeren faktisk er sporet op til Sandholmlejren, siger han. I Sandholmlejren bor der cirka 500 asylansøgere. Mathias henvender sig til politiet, som får hans Apple-ID, så de kan logge på og se, hvor computeren befinder sig. Men da bygningen indeholder 77 værelser - og da sagen trods alt ikke drejer sig om mere end en stjålet computer - kan politiet ikke ransage hele bygningen. Midt- og Vestsjællands Politi forklarer, at selvom computeren er sporet til den pågældende bygning i Sandholmlejren, kan politiet ikke gå ind og lede efter computeren. Dertil er sporingsværktøjet for unøjagtigt, lyder det. En eventuel ransagning vil ifølge politiet stå i misforhold til det, man leder efter, og derfor har politiet ikke lov til at foretage ransagninger i en bygning med så mange forskellige beboere. - Der vil jo dybest set ske uberettiget ransagelse i 76 værelser, hvis vi skal lede efter den computer. Og den krænkelse af de 76 lejligheder står ikke mål med at skulle lede efter en stjålet computer, siger kommunikationsmedarbejder Martin Bjerregaard fra Midt- og Vestsjællands Politi. - Vi ville krænke alt for mange uskyldige borgere i en sag som denne. Det havde været noget andet, hvis der var tale om en drabssag eller en sag af alvorligere karakter, siger Martin Bjerregaard. Havde sporingen eksempelvis peget på et isoleret hus midt ude i en skov, havde sagen også været en anden, forklarer Martin Bjerregaard. Her kunne man i så fald være noget mere sikker på at finde computeren uden at genere uskyldige personer unødigt. Centerleder i Sandholmlejren, Michael Ehrenfels, fortæller til DR Nyheder, at Røde Kors har fokus på tyverierne, og at han er ked af, at Mathias Friborg Madsen er blevet bestjålet. - Det ærgrer mig stanghamrende meget at høre sådan en historie, og jeg vil gerne kunne hjælpe ham, siger han.",Stjålet computer sporet til Sandholmlejren,http://dr.dk/nyheder/indland/stjaalet-computer-sporet-til-sandholmlejren,2013-10-03 04:20:00+00:00
2013-09-29T19:33:00+00:00,"21 Søndag fortalte om Remzi Baftijari, der blev tvangshjemsendt til Kosovo for godt to måneder siden. Han har boet på danske asylcentre det meste af sit liv. Nu har han brug for den antipsykotiske medicin, som han gennem sine sidste to år i Danmark fik af sin psykiater her. Da han i sin videre behandling af sin sygdom, er afhængig af den medicin, så måtte Danmark kun sende ham tilbage, hvis han havde mulighed for at få medicinen i Kosovo. I hans afslag lagde justitsministeriet til grund, at medicinen var tilgængelig i Kosovo eller ville kunne importeres. Men det viste DR-nyheders research at han reelt ikke kunne. Det får nu justitsminister Morten Bødskov (S) til at reagere: - Det er nye oplysninger for mig. De oplysninger betyder at jeg nu straks vil bede Udenrigsministeriet om at se på om behandlingen rent faktisk er til stede i Kosovo. Det er klart den form for oplysninger kan vi ikke sidde overhørig, siger Morten Bødskov. Før 2010 sendte Danmark kun alvorligt syge asylansøgere hjem, hvis de var i stand til at betale for behandlingen i hjemlandet og kunne få den samme medicin som i Danmark. Efter at loven blev ændret i 2010 skal medicinen og behandlingen nu blot være tilgængelig et sted i hjemlandet. Danmark behøver ikke længere at tage hensyn til, om den udviste har råd til og kan skaffe behandling og medicin. Ifølge Remzi Baftijari journaler begyndte han allerede som 13-årig at få angstanfald og vrangforestillinger på grund af et usikkert liv i asylcentre. Remzi har primært boet sammen med sin farfar og sin nu afdøde farmor på skiftende danske asylcentre, efter at hans forældre forlod ham. Efter han fik afslag på humanitært ophold i Danmark kom han tilbage til Kosovo. Men efter næsten 3 måneder der, har Remzi Baftijari ikke fået medicin eller behandling overhovedet. Faktisk findes hans medicin slet ikke på den officielle liste over godkendt medicin i Kosovo og er derfor heller ikke godkendt i landet. De danske myndigheder har derfor undersøgt om det fandtes. Her er de blevet informeret om, at det vil kunne importeres af nogle apoteker. Men det vil være ulovligt, forklarer Adnan Mustafa, der medicinsk konsulent i Kosovo og konsulent for Kosovos Sundhedsministerium. Ifølge ham kan hverken speciallæger eller apoteker importere den medicin som Remzi Baftijari behandles med. DR-Nyheder har af Justitsministeriet fået navne på nogle konkrete apoteker, hvor det, ifølge de danske myndigheders oplysninger, er muligt at få eller bestille medicinen. DR-Nyheder har efterfølgende besøgt apotekerne, der selv afviste, at de ville kunne skaffe eller importere den receptpligtige medicin. Den er nemlig slet ikke lovlig i Kosovo. Derfor er det tvivlsomt om medicinen rent faktisk er tilgængeligt. Justitsminister Morten Bødskov vil blandt andet på baggrund af disse oplysninger, stille lignende sager om tvangsudsendelse i bero. Da det er danske ambassader, der i praktisk undersøger tilgængeligheden af medicin i et pågældende land, vil Justitsministeren nu bede Udenrigsministeriet om at få verificeret oplysningerne om adgangen til medicin i Kosovo. Det indebærer at få undersøgt, hvorvidt det er muligt lovligt at importere medicinen fra udlandet.",Tvangsudviste Remzi kan ikke få sin medicin,http://dr.dk/nyheder/politik/tvangsudviste-remzi-kan-ikke-faa-sin-medicin,2013-09-29 19:33:00+00:00
2010-01-05T22:03:00+00:00,"Selv hvis den 28-årige somalier, der fredag aften i sidste uge brød ind i JP-tegneren Kurt Westergaards hjem, bliver dømt for drabsforsøg og får en udvisningsdom, bliver det svært at få ham ud af landet, skriver Morgenavisen Jyllands-Posten onsdag. Lige nu sidder 43 afviste asylansøgere fra Somalia i Danmark, fordi de ikke kan sendes hjem. På grund af borgerkrigen i det østafrikanske land er der ingen regering at lave aftaler om tvangsudsendelse med. - På baggrund af den aktuelle politiske og sikkerhedsmæssige situation i Somalia vurderes det fortsat ikke muligt inden for den nærmeste fremtid at skabe forudsætningerne for tvangsmæssige udsendelser til andre områder i Somalia end Somaliland, siger politiassessor ved Rigspolitiet Britt Rønne. Somaliland er en provins i det nordlige Somalia, men den 28-årige somalier kommer fra selve Somalia. I 2008 fik PET udvist en tunesisk mand for terrorplaner mod Kurt Westergaard. Men tuneseren er indtil videre ikke blevet sendt hjem og er nu en af 34 udlændinge på såkaldt tålt ophold. Mange har udstået domme for vold eller narko, men kan ikke udvises, fordi de risikerer tortur. DF's ordfører, Martin Henriksen, vil have nabolandene til f.eks. Somalia til at tage imod de uønskede udlændinge. - Det er en stærkt uholdbar situation, at vi ikke kan sende dømte forbrydere ud af landet. Tålt ophold er ingen løsning, siger han.",Svært at udvise somalier,http://dr.dk/nyheder/indland/svaert-udvise-somalier,2010-01-05 22:03:00+00:00
2013-09-06T07:18:00+00:00,"På hendes dåbsattest står der Erna Solberg. Men i folkemunde og blandt journalister bliver hun ofte kaldt Jern-Erna. Det vender vi tilbage til. Erna Solberg er på alle måder en lidt anderledes politiker. Der er langt fra bonede gulve, polerede budskaber og sorte jakkesæt til Høyre-lederens direkte facon og uperfekte udstråling. Når man taler med nordmændene er de fleste enige. Solberg er hverken karismatisk eller moderne. - Hun er et meget jævnt menneske og en meget normal politiker. Hun har svagheder, og hun er ikke bange for at vise dem. Da hun viste sit hjem frem i et dameblad, kunne man se, at huset var rodet og temmelig kaotisk, siger Aslak Bonde, der er norsk politisk kommentator til DR. Men hun er kompetent og bliver af og til sammenlignet med Angela Merkel. De er begge lidt u-trendy og grå, men udstråler sikker ledelse og kompetence. Og hvis Solberg vinder på mandag, er de begge kvindelige, konservative ledere i europæiske lande. På trods af det lidt grå image, ser hun med stor sikkerhed ud til at afløse Jens Stoltenberg som statsminister i Norge. For meningsmålingerne er enige om, at Høyre bliver omtrent lige så store som Arbeiderpartiet, som er Norges socialdemokrater. Kombineret med dårlige målinger til de små støttepartier på rødt hold og gode resultater for højrefløjen, ser sejren ud til at være relativt sikker. Og så skal vi tilbage til det med øgenavnet - eller kælenavnet om man vil. Hun fik i starten af 00erne, da hun var kommune og regionsminister i den seneste borgerlige regering. Erna Solberg gav kommunerne en kort økonomisk snor, og samtidig var hun særdeles hård overfor asylansøgere. Tabloidavisen VG gav hende øgenavnet, som har hængt ved siden. Selv er Solberg ikke begejstret for øgenavnet, men hun har lært at leve med det. - Det er jo en del af det politiske spil. Sådan det det jo, når kvinder i politik er hårde, så giver man dem stærkere øgenavne, siger Erna Solberg til DR. Solberg er 52 og opvokset i Bergen på den norske vestkyst. Hun havde det svært i skolen, og da hun var 16 opdagede man, at hun var ordblind. Men hun klarede sig eftersigende gennem skolen på sine stærke mundtlige evner. Evner hun også lever af i dag. Hun har været formand for Høyre, som er de norske konservative, siden 2004. Siden hun trådte til, har partiet bevæget ind mod centrum i norsk politik. Resultatet er ikke til at tage fejl af: Høyre vokser med rekordfart og er på størrelse med Arbeiderpartiet. Kritikerne siger, at det er uklart, hvor stor forskel der er på Høyre og Arbeiderpartiet. Selv er hun ikke i tvivl: Formueskatten skal være mindre, lærerne skal uddannes bedre og det norske samfund skal være bedre til at udnytte frivillig arbejdskraft. Og det mener Jern-Erna, at hun kan levere: - Jeg tænker, at der er brug for gennemslagskraft i Norge, og så er det jo ikke så dumt med det øgenavn, siger Erna Solberg til DR. Se hvorfor Erna Solberg ser ud til at blive Norges nye statsminister, i videoen i toppen af artiklen.",Portræt: Fra ordblinde Jern-Erna til norsk statsminister-favorit,http://dr.dk/nyheder/udland/portraet-fra-ordblinde-jern-erna-til-norsk-statsminister-favorit,2013-09-06 07:18:00+00:00
2011-02-14T12:27:00+00:00,"Tunesien er klar til at samarbejde med Italien for at standse de mange tusinde tunesere, der i disse dage flygter i små både til den lille italienske ø Lampedusa. - Vi er klar til at samarbejde med andre lande for at finde en løsning på dette fænomen, lyder det i en melding fra den tunesiske regering. Den tunesiske regering lægger dog vægt på, at den ikke ""tolererer nogen indblanding i landets interne anliggender eller angreb på landets suverænitet."" Det er en klar afvisning af et forslag fra Italiens indenrigsminister, Roberto Maroni, om at indsætte italienske politistyrker i Tunesien for at stoppe bølgen af asylansøgere. Den seneste uge er over 5000 tunesere ankommet til Lampedusa, der ligger cirka 110 kilometer fra Tunesiens kyst i retningen mod Italien. Den lille ø er med sine blot 6000 husstande blevet taget på sengen af den massive flygtningestrøm. Italiens udenrigsminister, Franco Frattini, er mandag i Tunesien for at finde en løsning på det, som Italien betegner som en humanitær nødsituation. - Jeg tror, at Tunesien og Italien har en fælles interesse i at bremse denne konflikt, og Italien kan tilbyde Tunesien meget, siger Franco Frattini. Han tilføjer, at Italien også er klar til at tilbyde hjælp med at kontrollere den tunesiske kyst. - Indtil nu har patruljeringssystemet ved den nordafrikanske kyst fungeret, og vi ønsker at genetablere det system, som har været med til at stoppe den illegale immigration indtil for en måned siden, siger Frattini. Også EU's udenrigschef, Catherine Ashton, er i Tunesien mandag, hvor hun blandt andet vil drøfte flygtningeproblemet under et møde med den tunesiske premierminister, Mohamed Ghannouchi.",Tunesien åbner for flygtningesamarbejde,http://dr.dk/nyheder/udland/tunesien-aabner-flygtningesamarbejde,2011-02-14 12:27:00+00:00
2010-12-22T12:16:00+00:00,"Når Dansk Røde Kors og Lægeforeningen opretter en særlig lægeklinik på frivillig basis for personer, der ikke har opholdstilladelse i Danmark, så skal myndighederne have mulighed for at vide, hvad der foregår. Det siger Venstres retsordfører Kim Andersen til Ritzau. -Umiddelbart tror jeg ikke, at en sådan klinik er ulovlig, men vi skal have sikkerhed for, at det ikke bliver en central for alt muligt andet end lægehjælp. Jeg ved, at der er personer i de pågældende kredse, der er meget ""kreative"", siger Kim Andersen. Dansk Folkeparti opfordrer regeringen til at vurdere, om initiativet er lovligt, og det er en god idé, mener Kim Andersen. -Det kræver en nærmere granskning, siger han. Kim Andersen undrer sig over, at der overhovedet er behov for en sådan klinik. -Jeg har ikke hørt om personer, der ikke har fået den hjælp, de har behov for, hos de almindelige læger. Hvis det er rigtigt, at der er behov for en særlig klinik, så er der noget galt, for vi skal naturligvis ikke have mennesker til at gå dødssyge rundt i Danmark, siger Kim Andersen. SF's sundhedsordfører Özlem Cekic er begejstret for initiativet. -Røde Kors og Lægeforeningen lukker et meget alvorligt hul. De illegale udlændinge skal nærmest have hjertestop, før de kan få hjælp i dag, siger hun. -Og det handler langtfra kun om illegale hjemløse. Det drejer sig også om prostituerede, som er ofre for menneskehandel, asylansøgere, som er gået under jorden, au pair-piger og håndværkere, hvis opholdstilladelse er udløbet, siger Özlem Cekic. Hun mener, at reglerne om, at illegale kun må blive behandlet i akutte tilfælde, begrænser lægernes muligheder for at opfylde deres lægeløfte. -Og det er jo lidt grotesk, når Danmark samtidig er aktiv i organisationen ""Læger uden Grænser"", siger hun. /ritzau/",V vil granske klinik for illegale,http://dr.dk/nyheder/politik/v-vil-granske-klinik-illegale,2010-12-22 12:16:00+00:00
2010-10-04T18:04:21+00:00,"43 millioner mennesker er på flugt fra krig, uro og katastrofer i verden - langt de fleste i deres eget land. Mange af dem er næsten permanent på flugt fra konflikter, som ikke synes at have ende. 15 millioner mennesker har måttet flygte fra deres hjemlande, og 27 millioner er drevet på flugt i deres hjemlande. Hertil kommer yderligere én million asylansøgere verden over, oplyser FN's flygtningehøjkommissær, António Guterres. - På grund af endeløse konflikter ser vi, at der dannes næsten permanente befolkningsgrupper af flygtninge på globalt plan, siger Guterres med særlig henvisning til situationen for afghanske og somaliske flygtninge. Færre flygtninge end nogensinde i nyere tid rejste hjem frivilligt i 2009 på grund af de næsten permanente konflikter. FN's flygtningeorgan, UNHCR, har i dag ansvaret for omkring 10 millioner af verdens flygtninge og har mandat til at tage sig af dem, der er flygtet fra deres eget land. Over halvdelen af de flygtninge, som UNHCR i dag tager sig af, har ikke mange chancer for at kunne vende hjem. Internt fordrevne flygtningen er i princippet overladt til de myndigheder, som de er på flugt fra, og det vil reelt sige, at de er overladt til sig selv. Et af de klassiske eksempler på en konflikt, som trækker i langdrag, er konflikten i Mellemøsten. Omkring fem millioner palæstinensere og deres efterkommere har været på flugt siden staten Israel blev oprettet i 1948. De lever fortsat spredt i lejre over hele Mellemøsten. Stadig flere flygter også fra Afghanistan, hvor der heller ikke er udsigt til fred. Disse flygtninge er spredt over 69 lande.",43 millioner er på flugt i verden,http://dr.dk/nyheder/udland/43-millioner-er-paa-flugt-i-verden,2010-10-04 18:04:21+00:00
2011-11-16T11:05:00+00:00,"Regeringen arbejder hårdt på, at blive færdig med finanslovsforhandlingerne, som gerne skulle være faldet på plads inden udgangen af denne uge. En hel række aftaler er allerede faldet på plads i forhandlingerne om næste års finanslov. Her kan du se hvad. Skatte- og afgiftsstigninger på fem milliarder kroner danner rammen for finansloven. Der fremrykkes investeringer for 5,5 milliarder kroner til renovering af almene boliger gennem Landsbyggefonden. Politiet tilføres 270 millioner kroner ekstra årligt i perioden 2012-15. Der bliver blandt andet afsat 28 millioner kroner til øget grænseovervågning, mens der også fokuseres på ghettoindsatsen. Samtidig skal politiet effektiviseres. Der afsættes 65 millioner kroner til en udrykningsenhed med mandskab fra Arbejdstilsynet, politiet og Skat, som skal finde underbetalt udenlandsk arbejdskraft - såkaldt social dumping. Skat får 160 medarbejdere, som skal skaffe 625 millioner kroner ved at gennemgå multinationale selskabers skatteindbetalinger. Næste år bliver der bevilget 986 millioner kroner til forskning. En ny praktikpladsaftale sikrer 3000 ekstra skolepraktikpladser næste år. Samtidig etableres der forsøg med praktikpladscentre på erhvervsskolerne. Der skal indføres en afgift på husstandsomdelte reklamer, som ventes at indbringe staten et provenu på 400 millioner kroner fra 2013. Pengene skal gå til en supplerende grøn check til personer med lave indkomster. Checken udgør 280 kroner årligt skattefrit og tildeles personer med en indkomst på indtil 212.000 kroner. Minimumstraffen på syv dages fængsel for at bære kniv fjernes. Den kriminelle lavalder skal ikke sænkes til 14 fra 15 år. Asylansøgere får mulighed for at bo og arbejde uden for asylcentrene efter seks måneder. Der skal bruges 502,5 millioner kroner ekstra på sundhedsområdet næste år og i alt 1,728 milliarder kroner over de næste fire år. Pengene går blandt andet til næsten gratis fertilitetsbehandling, en udvidelse af den gratis livmoderhalskræftvaccination og et loft over, hvor stor tandlægeregningen kan blive for patienter med en række specielle sygdomme. 196 millioner kroner ekstra bruges på en ny miljøaftale. Der afsættes beløb til beskyttelse af drikkevandet over de næste to år, en styrket indsats over for kemikalier i perioden 2012-2015, til at få bedre styr på nanomaterialers sikkerhed samt etablering af mere skov og fremme af økologi. Det Kongelige Teater og fire andre store teatre får samlet set 176 millioner kroner i perioden 2012-2015. Ved siden af finanslovforhandlingerne fordeles desuden 1,8 milliarder kroner gennem satspuljen, som skal hjælpe socialt udsatte grupper. Kilde: Ritzau",Overblik: Finansloven indtil nu,http://dr.dk/nyheder/politik/overblik-finansloven-indtil-nu,2011-11-16 11:05:00+00:00
2011-11-11T19:30:00+00:00,"Tyskland er i chok. Et højreekstremistisk netværk skal angiveligt stå bag systematiske drab på udlændinge, otte tyrkere og en græker, samt mordet på en politibetjent. Det oplyser det tyske nyhedsbureau DPA. En campingvogn stikkes i brand, et hus brænder ned, banker overfaldes, grillbarejere dræbes - en serie spektakulære voldsforbrydelser forbindes nu af det tyske politi til et hidtil ukendt kriminelt netværk. Tyske medier har døbt gruppen: Braune Armee Fraktion. Mordet på den 22-årige politibetjent Michele K. i 2007 og mordene på otte tyrkiske og en enkelt græsk grillbarejer blev udført efter samme opskrift. Morderne ankom ved højlys dag, skød ofrene i hovedet og forsvandt uden at efterlade synlige spor. Den myrdede betjents tjenestevåben har politiet nu fundet i en campingvogn i delstaten Thüringen. To mænd, som politiet mener, står bag diverse bankrøverier, begår ifølge politiet selvmord i campingvognen. Denne omstændighed fører politiet på sporet af netværket. Ifølge tyske medier, mener politiet, at en af bankrøverne skød den anden og dernæst sig selv for at undgå en anholdelse. I de formodede gerningsmænds lejlighed finder politiet det håndvåben, der blev brugt til at dræbe grillbarejerne, samt beviser, der tyder på, at højreekstreme motiver ligger til grund for mordserien og gruppens berigelseskriminalitet. Politiets efterforskning har indtil videre ført til anholdelsen af en 36-årig kvinde, der allerede i 1990'erne havde forbindelser til højreekstreme kredse. Den tyske statsanklager formoder, at kvinden er medlem i en terroristisk forening. Hun anklages for mord og brandstiftelse. Både hun og hendes to døde kumpaner havde forbindelser til Thüringer Heimatschutz, en nynazistisk forening. Den tyske politolog og ekspert i ekstremisme, Eckhard Jesse, siger til nyhedsbureauet AP, at sagen tyder på en ny udvikling. Han er overrasket over sagen, fordi voldelige højreekstremister plejer at chikanere, eller slå asylansøgere påvirket af alkohol. - Dette er en absolut undtagelse, at en gruppe finder sammen og begår planlagte aktiviteter, siger Jesse og forsætter. - Voldelig højreekstremisme er kendetegnet ved, at volden er af ekspressiv natur, højreekstremister afreagerer, mens ventreorienteret vold snarere er af instrumentel natur. /dpa/ap/",Tysk politi jagter højreekstreme seriemordere,http://dr.dk/nyheder/udland/tysk-politi-jagter-hoejreekstreme-seriemordere,2011-11-11 19:30:00+00:00
2010-07-05T11:38:00+00:00,"Medlemmerne strømmer i disse måneder til Enhedslisten som aldrig før i partiets historie. For første gang siden Liste Ø's dannelse i 1989 har medlemstallet rundet de 5000 (mandag meldte nummer 5004 sig ind i partiet), og alene siden årsskiftet er 500 nye medlemmer kommet til. Ifølge Enhedslistens politiske ordfører, Johanne Schmidt-Nielsen, skyldes årsagen blandt andet, at partiet har holdt fast i sine principper. - Jeg tror, at der er mange, der kvitterer for, at vi er et parti, som står fast på vores holdninger, siger den politiske ordfører. - Uanset om det drejer sig om de afviste asylansøgere i Brorsons kirke, eller om den nedværdigende behandling som regeringen byder de arbejdsløse, så står vi fast på at alle mennesker fortjener at blive behandlet anstændigt, siger Johanne Schmidt-Nielsen. Samtidig gav Enhedslistens årsmøde tidligere på året grønt lys for, at partiet kan stemme for en kommende rød regerings finanslov. En ""indflydelsesorienteret linje"", den politiske ordfører også mener medvirker til medlemsfremgangen. - Jeg fornemmer, at flere er blevet klar over, at Enhedslisten vil få indflydelse på en kommende socialdemokratisk regering, og at den indflydelse vil blive brugt til at forbedre vilkårene for blandt andet lavtlønnede og arbejdsløse, siger Johanne Schmidt-Nielsen. Medlemssuccesen kommer på et tidspunkt, hvor Enhedslisten i flere meningsmålinger får syv mandater - eller næsten en fordobling af de nuværende mandattal. Liste Ø fik ved det seneste folketingsvalg fire mandater, efter at diskussionen om opstillingen af den muslimske folketingskandidat Asmaa Abdol-Hamid havde truet med at sende partiet under spærregrænsen.",Enhedslisten sætter medlemsrekord,http://dr.dk/nyheder/politik/enhedslisten-saetter-medlemsrekord,2010-07-05 11:38:00+00:00
2011-10-04T04:43:00+00:00,"Hvor den tidligere regering gjorde et stort nummer ud af at sætte pris på indvandringen til Danmark, vil den nye S-R-SF-regering måle, hvordan det går med integrationen af nydanskere i Danmark. Det skriver Berlingske. I en ny integrationsreform indføres et såkaldt integrationsbarometer, der bl.a. viser, hvor mange nydanskere der kommer i arbejde løbende. Regeringens mål er at få 10.000 flere indvandrere og efterkommere i arbejde inden 2020. Integrationsreformen er én af social- og integrationsminister Karen Hækkerups (S) første opgaver, siger hun til Berlingske, hvor hun samtidig understreger, at der kommer til »at ske rigtig mange ændringer« med integrations- og udlændingepolitikken. Bl.a. skal tonen over for udlændinge i Danmark forbedres. - Jeg er rigtig ked af, at der er så mange mennesker, der føler, at de bliver set på som et problem. Der er ikke noget værre end på forhånd at være stemplet og sat udenfor. Man skal opføre sig efter nogle bestemte normer, det er klart, men vi skal ændre tonen, så alle føler sig velkommen og som en del af et fællesskab, siger Karen Hækkerup. Hun mener, at VKOs pointsystem for familiesammenføring var et vendepunkt i udlændingedebatten. - Da kammede man over, og det var første gang, at der ikke var opbakning i befolkningen til stramninger af udlændingepolitikken. Det kan ikke være rigtigt, at almindelige mennesker, der har fundet deres ægtefælle i Polen eller Thailand, ikke kan få deres hverdag til at hænge sammen i Danmark, siger Karen Hækkerup til Berlingske. I de ventede lempelser af udlændingepolitikken er da også et farvel til både pointsystemet for familiesammenføring og for permanent ophold. Starthjælpen og kontanthjælpsloftet afskaffes, det samme gør medborgerskabsprøven. Tilknytningskravet lempes og asylansøgere får bedre vilkår. Tidligere integrationsminister Søren Pind (V) er ikke i tvivl om konsekvensen: - Det er åbne grænser og åbne kasser. Man vil se en stigning af folk, der ikke kommer fra Danmark, på offentlig forsørgelse. Og det, at de afskaffer pointsystemet, betyder, at den anatolske højslette rykker nærmere. Det var bestemt ikke, hvad der blev stillet i udsigt i valgkampen,« siger han.",Integrationen skal måles,http://dr.dk/nyheder/politik/valg/valg2011/integrationen-skal-maales,2011-10-04 04:43:00+00:00
2011-09-06T12:34:00+00:00,"dr.dk har samlet en række links, der kan hjælpe dig med at blive klogere på udlændinge- og integration og de politiske partiers holdninger på området: Dansk Folkeparti Enhedslisten om udlændinge Konservative Kristendemokraterne Liberal Alliance Radikale SF Socialdemokraterne Venstre Se de nyeste tal for, hvor mange asylansøgere, Danmark får. Læs på side 18 i denne rapport fra Udlændingeservice Fakta om indvandrere i Danmark - bl.a. antal pr. 1. januar 2010 Dansk Folkeparti: De bør strammes Konservative: De bør forblive uændrede Venstre: De bør forblive uændrede Liberal Alliance: De bør forblive uændrede. Partiet ønsker dog, at ""man maksimalt må kunne side halvandet år i asylcentrene"" Kristendemokraterne: De bør lempes. Partiet vil ""vurdere mennesker på et bredere og mere sagligt grundlag"" Radikale Venstre: De bør lempes Socialdemokraterne: De bør forblive uændrede SF: De bør forblive uændrede. Partiet vil dog ""sikre bedre retssikkerhed i asylsystemet"" Enhedslisten: De bør lempes Dansk Folkeparti: Muligheden for indvandring bør begrænses yderligere Konservative: Muligheden for indvandring bør forblive uændret Venstre: Muligheden for indvandring bør forblive uændret Liberal Alliance: Partiet vil ""åbne grænserne for indvandrere, der har kontrakt med en dansk arbejdsgiver, tegner en privat sundhedsforsikring og forsørger sig selv"" Kristendemokraterne: Muligheden for indvandring bør udvides. Partiet vil ""ændre kriterierne for indvandring"", så der kommer ""fokus på individet frem for oprindelsesland"" Radikale Venstre: Muligheden for indvandring bør udvides. Partiet vil ""øge adgangen for kvalificeret arbejdskraft fra udlandet"" Socialdemokraterne: Muligheden for indvandring bør forblive uændret SF: Muligheden for indvandring bør forblive uændret. Partiet vil dog ""ændre kravene for ægtefællesammenføring"" Enhedslisten: Muligheden for indvandring bør udvides Det mener partierne om udlændinges mulighed for opholdstilladelse: Dansk Folkeparti: Deres mulighed for at få opholdstilladelse bør begrænses Konservative: Deres mulighed for at få opholdstilladelse bør udvides Venstre: Deres mulighed for at få opholdstilladelse bør udvides Liberal Alliance: Deres mulighed for at få opholdstilladelse bør udvides Kristendemokraterne: Deres mulighed for at få opholdstilladelse bør udvides Radikale Venstre: Deres mulighed for at få opholdstilladelse bør udvides Socialdemokraterne: Deres mulighed for at få opholdstilladelse bør udvides SF: Deres mulighed for at få opholdstilladelse bør udvides Enhedslisten: Partiet byder udenlandsk arbejdskraft velkommen, ""hvis de arbejder på danske løn og arbejdsforhold""",Valget: Integration og udlændinge,http://dr.dk/nyheder/politik/valg/valg2011/valget-integration-og-udlaendinge,2011-09-06 12:34:00+00:00
2011-09-03T21:00:00+00:00,"Det Radikale Venstre fremlægger syv punkter til ny politik på udlændinge-området. Et af forslagene går ud på at give politiet mulighed for at udstede tilhold til en nærmere defineret gruppe af mennesker, som politiet har begrundet mistanke om kunne medvirke til et tvangsægteskab. - Det er meget vidtgående, og det vil være en ting, som kræver en dommerkendelse. Men i den anden ende har vi også det at mægle i familien. At gå ind og arbejde med holdninger og normer for at se, om man kan løse det på en mindelig måde. Desværre er det nok bare sådan, at vi nok skal have det hele til rådighed. Både det meget milde og det meget vidtgående, forklarer partiformand Margrethe Vestager. Et andet forslag går ud på at sætte et loft over, hvor længe asylansøgere skal opholde sig i et asylcenter, fx et halvt år. Og så vil partiet gøre op med det pointsystem, som blev vedtaget af regeringen og Dansk Folkeparti i efteråret. Der er dog ikke tale om ultimative krav, understreger partiformand Margrethe Vestager. - Vi vil have en ny udlændingepolitik, og her lancerer vi syv forslag til, hvad en ny udlændingepolitik kan indeholde. Både når det gælder danskeres ret til at leve her i Danmark med deres ægtefælle, også når ægtefællen er udlænding, og når det gælder en styrket indsats mod tvangsægteskaber, bedre integration og rekruttering af medarbejdere i udlandet, forklarer hun. - Den helt store samlende overskrift er at skabe rimelighed i udlændingepolitikken, fordi rigtig mange danskere oplever, at staten griber ind i deres personlige liv og valg af ægtefælle. Ligesom mange desværre stadig oplever, at familien griber ind i deres valg af ægtefælle via tvangsægteskaber. Udlændingespørgsmålet er et af de områder, hvor der er intern uenighed i den røde blok, men det bremser ikke Det Radikale Venstre. - Det, der er vores krav, er, at vi får en ny udlændingepolitik. Og vi lancerer syv forslag til, hvad den kunne indeholde. Det kan vælgerne så tage stilling til, og så må vi forhandle om det, når vi forhåbentlig når dertil, at vi har flertal for en ny regering. Læs mere det radikale udlændigeudspil her.",Radikale vil diskutere udlændinge,http://dr.dk/nyheder/politik/valg/valg2011/radikale-vil-diskutere-udlaendinge,2011-09-03 21:00:00+00:00
2011-08-29T09:50:00+00:00,"Økonomi, gældskrise og minusvækst fik lov til at sætte sig på valgkampen de første tre dage. Så kom der sprækker i VKO-blokken, og nu er det så blevet ugen, hvor der skal tales om udlændingpolitik - i hvert fald hvis Dansk Folkeparti får lov til at bestemme. For det er på ingen måde overraskende, at Dansk Folkeparti netop i dag foreslår, at de danske asylcentre skal lukkes, og asylansøgerne i stedet samles i lejre i områder tæt på deres hjemland, siger DRs politiske analytiker Jens Ringberg. - Der gik ikke ret mange timer fra vi kendte den nye RK-alliance her i weekenden, før Dansk Folkeparti indkaldte til pressemøde netop om udlændingepolitiken. Det er jo det, de gerne vil have på dagsordenen, siger han. Kasper Møller Hansen, der er professor i statskundskab ved Københavns Universitet, påpeger, at en valgkamp i høj grad også er kampen om, hvad der skal diskuteres. - Det er en kamp om, hvad det er for nogle emner, vi tager med ind i stemmeboksen. Det er helt centralt for Dansk Folkeparti, at få udlændingespørgsmålet tilbage øverst på dagsordenen efter vi har talt meget om økonomi. Nu er det åbenbart ugen, hvor vi skal tale om indvandrere, siger han. På den måde kan Dansk Folkeparti alligevel bruge alliancen mellem De Radikale og De Konservative - der er et forsøg på at sætte partiet udenfor indflydelse - til noget. - Nu kan de sige: Så er det kun os, der taler den rene sag på det her område, for De Konservative er i skred. Og det bekræfter Lars Barfoed jo faktisk også i dag, siger han. De Konservatives formand har i dag fejet forslaget om at lukke asylcentrene direkte af banen, og han understreger samtidig, at der nu er strammet nok på udlændingeområdet. - Vi har jo strammet op, som vi ville. Nu er dét gjort, og det var så det, siger han. Ifølge Jens Ringberg har der udviklet sig en front mellem De Konservative og Dansk Folkeparti, som begge partier kan være meget godt tilfreds med lige nu. De får nemlig markeret sig. Men om udlændingedebatten bider sig fast på valgkampens dagsorden er en anden sag. Meningsmålinger har vist, at udlændingedebatten er langt nede på listen over de emner, der optager vælgerne, påpeger Jens Ringberg. - Men tidligere valg har jo vist, at der er en gruppe, for hvem, det her er meget vigtigt, siger han. Når valgkampen er slut og stemmerne skal tælles op, mener Kasper Møller Hansen ikke, det vil være udlændingdebatten, der har flyttet stemmer mellem blokkene. - Jeg tror mange af de her indvandrerstemmer, der blev flyttet allerede i forbindelse 2001-valget, allerede er hos Dansk Folkeparti, siger han.",Udlændinge tur-retur,http://dr.dk/nyheder/politik/valg/valg2011/udlaendinge-tur-retur,2011-08-29 09:50:00+00:00
2011-01-27T15:25:00+00:00,"Da Tøger Seidenfaden sidst år fik Ebbe Munck Prisen blev det sagt, at Politikens chefredaktør ikke kun fik prisen for det, han mente, men også fordi han altid mente noget, og fordi det var umuligt at lade være med at forholde sig til ham. Tøger Seidenfaden, som torsdag døde efter længere tids sygdom, var da også andet og mere, meget mere, end en chefredaktør. Danmark har mistet en af sine bedst begavede og fremfor alt engagerede og benyttede samfundsdebattører. Som søn af Informations tidligere chefredaktør, Erik Seidenfaden, var det næsten forudbestemt, at Tøger Seidenfaden skulle gøre karriere i medieverdenen. I modsætning til faderen valgte Tøger Seidenfaden dog i første omgang ikke journalistvejen, men forfulgte en akademisk karriere, der i 1983 gjorde ham til cand.scient.pol. fra Aarhus Universitet. Og Seidenfaden udbyggede de næste par år sit visitkort med akademiske grader fra Sorbonne i Frankrig og Yale i USA. Herefter vendte Tøger Seidenfaden hjem for at blive udlandsredaktør på Weekendavisen, hvor han to år senere, i 1987, blev chefredaktør. Det var på Weekendavisen, at Tøger Seidenfaden først blev et kendt ansigt. Chefredaktøren blev kendt for sine skarpe ledere, og når tv-stationerne skulle bruge en mening, ringede de efter ham. Og da TV2 fem år senere ringede og spurgte, om Tøger Seidenfaden ville være administrerende direktør, sagde han ja. Da det berømte hjørnekontor på 2. sal på Rådhuspladsen blev ledig tøvede den da kun 37-årige Tøger Seidenfaden dog ikke med at slå til. Selv om der blev talt om den såkaldte Tøger-effekt, der skulle få Politikens oplag til at stige, så måtte chefredaktøren dog erkende, at han kun kunne kæmpe en retrætekamp. Men kunne Tøger Seidenfaden ikke vinde kampen om avislæserne, så kunne han stadig forsøge at vinde kampen om den offentlige mening. ""Stormuftien af Rådhuspladsen"", som var et af Tøger Seidenfadens øgenavne på Politikens bagside ATS, blev specielt efter regeringsskiftet i 2001 et énmandsparti for, hvad han beskrev som ""frisindede og socialliberale"" holdninger. Et engagement som fik kritikerne, ikke mindst på hans egen avis, til at tale om, at han lavede politik og ikke journalistisk. I 2009 vakte Tøger Seidenfaden opsigt ved at trykke Thomas Rathsacks bog om krigen i Afghanistan, stifte et center som skulle give afviste irakiske asylansøgere arbejde i Danmark, og undskylde til 100.000 efterkommere af profeten Muhammed, fordi Politiken havde genoptrykt Kurt Westergaards berømte tegning. På det tidspunkt havde Tøger Seidenfaden i flere år kæmpet mod modermærkekræft, og lige før nytår vendte sygdommen så tilbage igen. Tøger Seidenfaden blev 53 år.",Rådhuspladsens store debattør er borte,http://dr.dk/nyheder/kultur/raadhuspladsens-store-debattoer-er-borte,2011-01-27 15:25:00+00:00
2011-01-10T15:22:00+00:00,"Kristne irakere, der modtager truende opkald, hvor de får at vide, at de skal læse koranen. Ateistiske iranere, der bliver generet og bedt om at tage hovedtørklæde på. Det er to scenarier, der udspiller sig i Danmark. Deadline Undersøger på DR2 fortæller i aften klokken 22.30 historien om, hvordan kristne med baggrund i overvejende muslimske lande som Afghanistan, Irak og Iran chikaneres i Danmark. En af dem er Farood, som har indvilget i at fortælle sin historie. Men han insisterer på at være anonym, da han frygter for sin sikkerhed. Vi møder ham på et asylcenter og må af hensyn til asylansøgerne kun filme i et lukket rum. Farood måtte flygte fra Afghanistan, da han konverterede til kristendommen. Det er decideret livsfarligt at bo i Afghanistan som konvertit, og hans hus blev brændt ned kort efter, at han var konverteret. Han flygtede så via Grækenland og Italien til Danmark, hvor han troede, han kunne få fred. Hans børn og kone er stadig i Afghanistan. Men på asylcentret fandt nogle andre afghanere ud af, at han var konverteret. En aften blev han overfaldet af en af afghanerne. - Han slog mig i hovedet med en knytnæve en dag, hvor jeg kom tilbage til asylcentret. Siden oplevede han både at blive spyttet på og truet på asylcentret. Manden der havde slået ham truede ham blandt andet med, at han ville stikke ham ihjel, fordi han var frafalden - altså havde forladt sin religion. Andre oplever chikane og hærværk. Massoud Fouroozaneh er en af dem. Han er oprindeligt iraner, men har boet i Danmark i 25 år og virker som kristen præst i en kirke på Fyn. Han boede ind til for nyligt i Vollsmose, men er nu flyttet væk på grund af trusler og chikane. Hans bil blev også smadret. - Bilen var totalt smadret. Sæderne var skåret i stykker med kniv, og der var forsøgt at lave et bål i bilen. Den var totaltskadet. Der er ingen præcise tal på problemet. Men en rundringning foretaget af Deadline på DR2 til en række personer med indblik i problemet peger på, at omfanget er stigende.",Kristne og ateister chikaneres i Danmark,http://dr.dk/nyheder/indland/kristne-og-ateister-chikaneres-i-danmark,2011-01-10 15:22:00+00:00
2010-12-29T12:49:00+00:00,"Politiets Efterretningstjeneste (PET) har i dag anholdt fire personer, der mistænkes for at forberede et terrorangreb i København. I følge PET var de anholdte i færd med at forberede et terrorangreb rettet mod en avis, der efter PET's opfattelse er Jyllands-Posten i København. Det er ligeledes vurderingen, at angrebet skulle have været gennemført én af de nærmeste dage, oplyser PET i en pressemeddelelse. Jakob Scharf, chef for PET, oplyser, at målet med angrebet angiveligt var at dræbe så mange som muligt af de tilstedeværende personer. Han betegner de mistænkte som militante islamister med forbindelser til internationale terrornetværk. - Anholdelserne understreger alvoren af den terrortrussel, som er rettet mod Danmark og især mod institutioner og personer med tilknytning til tegninge-sagen. Når det har været muligt at afværge de konkrete terrorplaner, skyldes det en omfattende og meget krævende efterforskningsindsats i både Sverige og i Danmark og ikke mindst et yderst effektivt samarbejde mellem det svenske sikkerhedspoliti og den danske efterretningstjeneste, siger han i følge pressemeddelelsen. Forud for anholdelserne er gået længere tids overvågning og efterforskning, som har været gennemført i tæt samarbejde mellem det svenske sikkerhedspoliti, SÄPO, og PET. Tre af de anholdte mænd har bopæl i Sverige og er indrejst i Danmark natten mellem den 28. og 29. december. Det drejer sig om en 44-årig tunesisk statsborger, en 29-årig svensk statsborger, født i Libanon og en 30-årig svensk statsborger, hvis oprindelsesland indtil videre er ukendt. Den sidste af de anholdte har bopæl i Danmark. Det drejer sig om en 26-årig irakisk asylansøger. Samtidig med anholdelserne i Danmark har de svenske myndigheder i Stockholm anholdt en 37-årig svensk statsborger af tunesisk oprindelse. Der er i forbindelse med anholdelserne i Danmark gennemført ransagninger, hvorunder der blandt andet er beslaglagt plastic-strips, der kan anvendes som håndjern, samt en maskinpistol med tilhørende lyddæmper og skarp ammunition. Anholdelserne fandt sted dels i en lejlighed på Mørkhøjvej i Herlev, dels i en lejlighed i Hedelyparken i Greve. Det planlagte terrorangreb er efter PET's opfattelse afværget som følge af anholdelserne, og sagen fører derfor ikke til en ændret vurdering af terrortruslen mod Danmark.",Terroranholdte ville dræbe flest muligt,http://dr.dk/nyheder/indland/terroranholdte-ville-draebe-flest-muligt,2010-12-29 12:49:00+00:00
2012-01-20T10:20:00+00:00,"Her kan du se nogle af hovedpunkterne i finansloven: * Skatte- og afgiftsstigninger på fem milliarder kroner. Det er blandt andet afgifterne på fedt, sukker og cigaretter, som stiger. Prisen på en pakke cigaretter stiger med gennemsnitligt tre kroner. * Økonomisk kickstart af dansk økonomi. Der fremrykkes blandt andet investeringer for 5,5 milliarder kroner til renovering af almene boliger gennem Landsbyggefonden. Ud over at forbedre de almene boliger, skal det skaffe nye job i en krisetid. * Der bruges 654 millioner kroner på at afskaffe de såkaldte fattigdomsydelser, fjerne loftet over børne- og ungeydelsen samt på forsøgsvis at indføre en skattefri jobpræmie på op til 600 kroner per måned for kontanthjælpsmodtagere. * Regeringens egne tal viser dog, at op imod 3.000 færre vil stå til rådighed for arbejdsmarkedet, fordi det ikke længere kan betale sig for dem at arbejde, efter fattigdomsydelserne er afskaffet * 500 millioner kroner til 1500 ekstra pædagoger fra 2013. Det skal sikre børn i daginstitutioner mere voksenkontakt. * Alle partier er enige om at bevilge forskningen 986 millioner kroner i 2012. * En ny praktikpladsaftale sikrer 3000 ekstra skolepraktikpladser næste år. Samtidig etableres der forsøg med praktikpladscentre på erhvervsskolerne. * 120 millioner kroner bruges til at indføre et såkaldt fleksibelt loft på 28 elever i gymnasierne, mens andre 120 millioner kroner går til at forbedre erhvervsuddannelserne. * Dagpengeperioden forlænges næste år, kontanthjælpsmodtagere får lov til at holde fem ugers ferie, og faglærte, ufaglærte og ledige får blandt andet adgang til at tage samtlige AMU-kurser som led i seks ugers selvvalgt uddannelse. Pris: 750 millioner kroner over to år. * 502,5 millioner kroner ekstra til sundhedsområdet og i alt 1,7 milliarder kroner over de næste fire år. Pengene går blandt andet til næsten gratis fertilitetsbehandling, en udvidelse af den gratis livmorhalskræft-vaccination og et loft over, hvor stor tandlægeregningen kan blive for patienter med en række specielle sygdomme. * Politiet tilføres 270 millioner kroner ekstra årligt i perioden 2012-15. Der bliver blandt andet afsat 28 millioner kroner til øget grænseovervågning, mens der også fokuseres på ghettoindsatsen. * Skattefritagelsen for private sundhedsforsikringer ophæves. * Loftet for indbetaling på ratepensioner sænkes fra 100.000 til 55.000 kroner. * Der skal indføres en afgift på husstandsomdelte reklamer, som ventes at indbringe staten et provenu på 400 millioner kroner fra 2013. Pengene skal gå til en supplerende grøn check til personer med lave indkomster. Checken udgør 280 kroner årligt skattefrit og tildeles personer med en indkomst på op til 212.000 kroner. * Ændringer i skattereglerne for multinationale selskaber skal skaffe 625 millioner kroner til statskassen. Desuden får Skat 160 ekstra medarbejdere, som skal gennemgå de multinationale selskabers skatteregnskaber. Regeringen nedlægger dog fortsat ca. 800 stillinger i Skat. * Der afsættes 65 millioner kroner til en udrykningsenhed med mandskab fra Arbejdstilsynet, politiet og Skat, som skal finde underbetalt udenlandsk arbejdskraft. * Afgiften på NOx-forurening stiger fra fem kroner per kg til 25 kroner per kg. Det giver 550 millioner næste år. Den aftale er dog omstridt og kan falde i forbindelse med de igangværende forhandlinger om et energiforlig. Andre aftaler i forbindelse med finansloven: * Minimumstraffen på syv dages fængsel for at bære kniv fjernes. * Den kriminelle lavalder hæves fra 14 til 15 år. * Asylansøgere får mulighed for at bo og arbejde uden for asylcentrene efter seks måneder.",FAKTA: Det indeholder finansloven,http://dr.dk/nyheder/politik/fakta-det-indeholder-finansloven,2012-01-20 10:20:00+00:00
2011-12-29T19:55:00+00:00,"Det skal være lettere for alvorligt syge asylansøgere at få lov til at blive i Danmark med humanitær opholdstilladelse: Det skriver regeringen i sit regeringsgrundlag. Men Justitsministeriet har alligevel givet afslag på netop humanitær opholdstilladelse til den 12-årige Zoran Markovic. Zoran ligner et barn på seks. Han er svært underernæret og vejer 17 kilo. Zoran blev født med vand i hoved og krop, og efter at han som spæd fik opereret et dræn ind i hovedet, blev han spastisk lammet og fik svær epilepsi, der jævnligt udløser voldsomme anfald. - Han har også problemer med øjnene og ser meget dårligt. I Serbien fik vi at vide, at han var blind, siger hans far Dragan Markovic. Zoran har smerter i højre lårben, hvor et brud efter en trafikulykke i Serbien ikke er vokset ordentligt sammen. Han har slidgigt og skæv ryg og kan hverken gå eller tale. Familien med far, mor og tre børn kom til Danmark for knap to år siden og fik afslag på asyl. Siden har de boet i to små værelser i Sandholmlejren og ventet på svar på, om familien kan få humanitær opholdstilladelse på grund af Zorans mange sygdomme. Midt i november kom det endelige afslag fra Justitsministeriet, og 22. november skulle familien have forladt Danmark. - Måske kommer politiet i morgen tidlig og følger os til lufthavnen, siger Dragan Markovic. I år er der givet humanitær opholdstilladelse til 103 personer inklusiv familiemedlemmer. Det gives meget sjældent og normalt kun til personer, der lider af en alvorlig psykisk eller fysisk sygdom. Justitsministeriet begrunder sit afslag til Zoran Markovic med, at han ikke er syg nok. - Vi forstår ikke, hvordan man kan gå ind i en sag og se på de lægefaglige udtalelser, der ligger, og så sige, at det her ikke er en alvorlig sygdom, siger Eva Singer, der er asylchef i Dansk Flygtningehjælp. I afslaget oplister ministeriet Zorans sygdomme en for en og afgør, at den enkelte sygdom ikke i sig selv er alvorlig nok til at udløse en opholdstilladelse. - Det er jo vigtigt, at man ser på den konkrete sag og ikke bare afviser de forskellige sygdomme en for en, som der er gjort i denne her afgørelse, siger Eva Singer. Lægeerklæringer i sagen slår fast, at Zoran kan få livstruende epileptiske anfald, hvis han ikke fortsat får sin epilepsimedicin. Det er ifølge ministeriets afslag heller ikke nok til at udløse opholdstilladelsen. I halvandet år har Zoran fået fysio- og ergoterapi på Skovvangsskolens specialafdeling i Allerød. I Serbien lå Zoran altid ned, fordi forældrene ikke havde kørestol eller andre hjælpemidler til ham. Så han var apatisk og umulig at kommunikere med, da han kom til skolen her. Nu kan vi klart se, at der er sket en kæmpe udvikling. Før var Zoran indelukket og ville ikke se på os og drejede hovedet væk. Han bed sig og var meget selvdestruktiv, fortæller lærer Pia Thomsen fra Skovvangsskolen. Nu vendes og drejes og masseres Zoran næsten dagligt, og han er blevet en glad dreng. Men ifølge Skovvangsskolens ledelse og fysioterapeuter vil han få tilbagefald til den tidligere apatiske tilstand, hvis behandlingen afbrydes.. I Serbien er der ifølge forældrene ingen hjælp at hente. - Han kan ikke blive behandlet, og der er ingen fysioterapeuter, skoler eller medicin, siger Dragans far. Kort før jul bad Dansk Flygtningehjælp endnu engang ministeriet om at genoverveje sagen.",Svært handicappet dreng smides ud af landet,http://dr.dk/nyheder/indland/svaert-handicappet-dreng-smides-ud-af-landet,2011-12-29 19:55:00+00:00
2010-02-15T05:31:00+00:00,"Efter halvandet år har torturofre, der har fået asyl i Danmark, det lige så dårligt, som da de kom hertil eller ligefrem værre. Det viser en rapport fra Amnesty International. Amnesty har undersøgt 13 personer, som har fået asyl, efter at have overlevet tortur. Ud over at kæmpe med traumer fra torturen føler mange af dem sig ensomme og udelukket fra det danske samfund. En del af dem har også mistet tilknytningen til sundhedsvæsnet. En af personerne fra rapporten er Etta. Hun er 29 år og kom til Danmark sammen med sin mand og sine børn, efter at have været forfulgt i Zimbabwe. Hun ønsker af samme grund ikke sit efternavn. - Jeg blev anholdt flere gange og blev tortureret. Jeg blev tæsket og på et tidspunkt tog de en pistol og sagde, at de ville dræbe mig, fortæller Etta. Etta var gravid da hun ankom, hendes nyfødte pige døde kort efter fødslen på grund af den tortur Etta havde været udsat for. Etta blev forfulgt i Zimbabwe fordi hun var medlem af en organisation, som protesterede mod systemet i det ludfattige afrikanske land. Som den eneste af de 13 torturofre, som Amnesty International har talt med, har Etta fået hjælp. Hun har i seks måneder været tilknyttet en traumeklinik, og det har været vigtigt for hende. - Hver gang jeg overvejede at give op, var der nogen der sagde: Du kan klare det, det går nok, siger Etta. Efter de seks måneder skal hun ikke mere være tilknyttet traumeklinikken. Efterlyser plan for behandling Amnestys lægegruppe anbefaler ellers, at behandling som Etta's fortsætter. - Vi så gerne en større systematik. At det bliver kortlagte, hvilke asylansøgere der har overlevet tortur. Disse personer skal så undersøges og have en plan for deres fremtidige kontakt med sundhedsvæsnet også efter de forlader asylcentrene, siger speciallæge Lise Worm, som har været med til at gennemføre Amnestys undersøgelse. Hun tilføjer, at det muligvis kan forhindre at torturofre udvikler kroniske psykiske sygdomme. Desuden vil flere af dem blive bedre integreret i samfundet og få et bedre liv.",Torturofre mistrives i Danmark,http://dr.dk/nyheder/indland/torturofre-mistrives-i-danmark,2010-02-15 05:31:00+00:00
,,,,
2007-09-15T10:09:00+00:00,"Dansk Folkeparti kæmper for at bevare sin magt i dansk politik. På partiets årsmøde i Odense i dag gør partiformand Pia Kjærsgaard, hvad hun kan for at sparke gang i udlændingedebatten igen. - De andre gider jo ikke rigtig deltage i den debat på Christiansborg. - Værdikampen er glemt. Udlændingepolitikken forsøger politikerne at feje ind under gulvtæppet. Men jeg oplever bare gang på gang, at det optager folk virkelig meget, og det forstår jeg godt, siger Pia Kjærsgaard. Budskabet er, at kun Dansk Folkeparti er garant for at den stramme udlændingepolitik fortsætter. Samtidig advarer Pia Kjærsgaard mod det nye parti i dansk politik Ny Alliance. Partiet vil være en katastrofe for den stramme danske udlændige politik, hvis det får for megen indflydelse. - Jeg kan desværre forsikre jer om, at hvis Khader og Ny Alliance får magt, som de har agt, åbnes grænsen, og asylansøgere får løbepas rundt i landet. Hele den udlændingepolitik, der har medvirket til at sikre Danmark og danskerne milliarder hvert år til velfærd siden 2002, vil blive rullet tilbage i et tempo, de færreste drømmer om. - Det vil være Ny Alliance og De Radikales pris for at støtte en regering. Hvis man underkender den betydning for vores velfærd, en stram udlændingepolitik har, taber vi danskernes velfærd nu og i fremtiden på gulvet, sagde Pia Kjærsgaard. Pia Kjærsgaard slog fast at danskerne er åbne, venlige, tolerante og imødekommende. Hun slog også fast: Det muslimske tørklæde skal forbydes på offentlige arbejdspladser. Samtidig skal der ikke indrettes særlige omklædningsrum til muslimer på skolerne. - Vi er nødt til at gribe ind. Det skal ikke være sådan, at danskerne skal tilpasse sig andre lande. Man skal ikke komme rejsende hertil og kræve at tro skal fylde hele vores dagligdag, sagde Pia Kjærsgaard fra talestolen.",DF advarer mod Ny Alliance,http://dr.dk/nyheder/politik/df-advarer-mod-ny-alliance,2007-09-15 10:09:00+00:00
2007-05-29T15:01:00+00:00,"Ny Alliances formand, Naser Khader, bekræfter, at Venstres miljøordfører, Eyvind Vesselbo, har været på vej over til Ny Alliance. Det sker efter, at Eyvind Vesselbo har afvist oplysningerne om et forestående partiskifte som det ""pure opspind"". - Normalt kommenterer vi i Ny Alliance ikke, hvem vi er i dialog med. For det er vi med en del. Men i denne sag er vi nødt til at sige, at vi har været i dialog med Eyvind Vesselbo, og vi har haft en forståelse af, at han var interesseret i at skifte til Ny Alliance. Hvis han har ombestemt sig i sidste øjeblik, så har vi fuld forståelse for det, siger Naser Khader til politiken.dk. - Vi er faktisk enige med ham i hans holdning til asylpolitikken, asylbørnene og de afviste irakiske asylansøgere. Naser Khaders oplysninger er i direkte modstrid med Eyvind Vesselbos udtalelser efter Venstres gruppemøde i dag. Her fastslog han, at han fortsætter i Venstre, og at oplysningerne om hans partiskifte var ""hysteri"" og ""pure opspind"". Til Khaders udtalelse siger Eyvind Hesselbo, at Khader ""overfortolker"" samtaler om medlemskab af NY Alliance. - Jeg har snakket med Naser Khader - også om Ny Alliance - og hvis han har opfattet mine udtalelser om, at det er fint med Ny Alliance, som at jeg vil melde mig ind, så har han overfortolket det, som jeg har sagt. Hvis han har haft det klare indtryk, at jeg ville skifte, så har han haft et forkert udgangspunkt, siger Eyvind Vesselbo til Ritzau. Miljøordføreren vil dog ikke beskylde Naser Khader for at lyve, selv om han siger, at de to ""aldrig"" drøftede et partiskifte. - Naser Khader lyver jo ikke, fordi han udtrykker den opfattelse, han har, og jeg siger, hvad jeg har. Det er jo mig, det drejer sig om. Det er mig, som skal gå ud i offentligheden og sige, at jeg vil skifte. Det er sådan set ikke Naser Khader, siger Eyvind Vesselbo. ExternalContent",Khader: Vesselbo var på vej,http://dr.dk/nyheder/politik/khader-vesselbo-var-pa-vej,2007-05-29 15:01:00+00:00
2010-11-08T09:48:00+00:00,"Regeringen og Dansk Folkeparti har i forbindelse med finanslovsforhandlingerne lavet en ny udlændingeaftale som ""moderniserer"" reglerne, specielt den såkaldte 24-års-regel for familiesammenføring. Regeringens håb er, at ""aftalen vil sikre en hurtigere og bedre integration både for den ægtefællesammenførte og eventuelle børn"", som det hedder. Desuden vil den medvirke til økonomisk vækst og færre offentlige udgifter, skriver regeringen. Reglen om, at man skal være over 24 år, for at få sin ægtefælle til Danmark, skal suppleres af et pointsystem, som skal gøre det lettere at få veluddannede, veltalende og erhvervsaktive til landet, ligesom det giver point, hvis parret bosætter sig udenfor et udsat boligområde, også kaldet en ghetto. Omvendt bliver det sværere - stort set umuligt - for dem, som ikke lever op til dette. Nyt er det også, at man godt kan blive familiesammenført, hvis man er under 24 år. Men det kan kun ske, hvis ansøgeren f.eks. er studerende på et af verdens top-20 universiteter. - Vi kræver et vist antal point til dem over 24 år, og et højere antal point til dem under 24 år, siger integrationsminister Birthe Rønn Hornbech (V). Hvor meget, de forskellige point skal vægte i forhold til hinanden, er endnu ikke fastlagt. Regeringen og Dansk Folkeparti er også enige om at skærpe det nuværende tilknytningskrav. I dag skal den herboende og ansøgers samlede tilknytning til Danmark være større end deres samlede tilknytning til et andet land. I fremtiden skal parrets samlede tilknytning til Danmark være væsentligt større end deres samlede tilknytning til et andet land. Det betyder f.eks. i forhold til den udefrakommende, at det ikke længere er tilstrækkeligt med ét visumophold, men at den pågældende nu skal have flere visumophold i Danmark. Derudover skal ansøger i forbindelse med visumopholdet gennemføre et kursus i dansk, som ansøgeren selv betaler for. Samtidig kræves der en bankgaranti på 100.000 kroner mod før 50.000 kroner for at få sin ægtefælle hertil. Kravene til udlændinge, der allerede bor i landet, strammes også. Dem, der har fået permanent ophold efter de gamle regler, skal opfylde kravet om fuldtidsbeskæftigelse i mere end 2½ år inden for de sidste 3 år. Der stilles endvidere krav til bestået danskprøve. Endelig må de ikke have modtaget offentlig hjælp efter aktivloven inden for de sidste 3 år og ikke være idømt ubetinget fængselsstraf i 1 ½ år eller mere. Desuden indeholder aftalen bl.a. en styrket indsats for at udsende afviste asylansøgere, en aftale om at undersøge, hvad indvandring koster det danske samfund, en skærpelse af straffen for overtrædelse af et indrejseforbud mm. Læs aftalen i den fulde ordlyd på linket til højre. Ifølge Dansk Folkeparti har Danmark med den nye aftale den strammeste indvandringspolitik i Europa.",Forstå udlændingeaftalen på 5 minutter,http://dr.dk/nyheder/politik/forstaa-udlaendingeaftalen-paa-5-minutter,2010-11-08 09:48:00+00:00
2011-11-20T10:26:00+00:00,"Regeringen og EL håber på kunne præsentere en nye finanslov søndag. En hel række ting er faldet på plads. * Skatte- og afgiftsstigninger på fem milliarder kroner danner rammen for finansloven. * Der fremrykkes investeringer for 5,5 milliarder kroner til renovering af almene boliger gennem Landsbyggefonden. * Politiet tilføres 270 millioner kroner ekstra årligt i perioden 2012-15. Der bliver blandt andet afsat 28 millioner kroner til øget grænseovervågning, mens der også fokuseres på ghettoindsatsen. * Der afsættes 65 millioner kroner til en udrykningsenhed med mandskab fra Arbejdstilsynet, politiet og Skat, som skal finde underbetalt udenlandsk arbejdskraft - såkaldt social dumping. * Ændringer i skattereglerne for multinationale selskaber skal skaffe 625 millioner kroner til statskassen. Desuden får Skat 160 ekstra medarbejdere, som skal gennemgå de multinationale selskabers skatteregnskaber. * Næste år bliver der bevilget 986 millioner kroner til forskning. * En ny praktikpladsaftale sikrer 3000 ekstra skolepraktikpladser næste år. Samtidig etableres der forsøg med praktikpladscentre på erhvervsskolerne. * Reklamer: Der skal indføres en afgift på husstandsomdelte reklamer, som ventes at indbringe staten et provenu på 400 millioner kroner fra 2013. Pengene skal gå til en supplerende grøn check til personer med lave indkomster. Checken udgør 280 kroner årligt skattefrit og tildeles personer med en indkomst på op til 212.000 kroner. * Minimumstraffen på syv dages fængsel for at bære kniv fjernes. * Den kriminelle lavalder hæves fra 14 til 15 år. * Asylansøgere får mulighed for at bo og arbejde uden for asylcentrene efter seks måneder. * Der skal bruges 502,5 millioner kroner ekstra på sundhedsområdet næste år og i alt 1,728 milliarder kroner over de næste fire år. Pengene går blandt andet til næsten gratis fertilitetsbehandling, en udvidelse af den gratis livmorhalskræft-vaccination og et loft over, hvor stor tandlægeregningen kan blive for patienter med en række specielle sygdomme. * 196 millioner kroner ekstra bruges på en ny miljøaftale. Der afsættes beløb til beskyttelse af drikkevandet over de næste to år, en styrket indsats over for kemikalier i perioden 2012-2015, til at få bedre styr på nanomaterialers sikkerhed samt etablering af mere skov og fremme af økologi. * Det Kongelige Teater og fire andre store teatre får samlet set 176 millioner kroner i perioden 2012-2015. * Der bruges 120 millioner kroner på at indføre et såkaldt fleksibelt loft på 28 elever i gymnasierne, mens andre 120 millioner kroner går til at forbedre erhvervsuddannelserne. * Multimedieskatten afskaffes, og fri telefon beskattes i stedet med et fast beløb på 2500 kroner. * Skattefritagelsen for private sundhedsforsikringer ophæves. * Loftet for indbetaling på ratepensioner sænkes fra 100.000 til 55.000 kroner. * Afgiften på en række usunde fødevarer hæves og indbringer 635 millioner kroner til staten i 2012. * Prisen på en pakke cigaretter stiger med gennemsnitligt tre kroner. * Fradraget for såkaldte formueforvaltnings-omkostninger ophæves fra 2012 og giver 390 millioner i statskassen næste år. * Der indføres en arbejdsskadeafgift, som indbringer 100 millioner kroner næste år og 300 millioner kroner i 2013. * Afgiften på NOx-forurening stiger fra fem kroner per kg til 25 kroner per kg. Det giver 550 millioner næste år. * Der bruges i alt syv millioner kroner på at lade et ekspertudvalg kulegrave årsagerne til finanskrisen - og komme med løsninger på, hvordan vi undgår en ny af slagsen - samt oprettelsen af en såkaldt task force, der skal bekæmpe ""banditter i habitter"". * Der bruges 654 millioner kroner på at afskaffe fattigdomsydelser, fjerne loftet over børne- og ungeydelsen samt på forsøgsvis at indføre en skattefri jobpræmie på op til 600 kroner per måned for kontanthjælpsmodtagere. * Dagpengeperioden forlænges næste år, kontanthjælpsmodtagere får lov til at holde fem ugers ferie, og faglærte, ufaglærte og ledige får blandt andet adgang til at tage samtlige AMU-kurser som led i seks ugers selvvalgt uddannelse. Pris: 750 millioner kroner over de næste to år. * Der afsættes 500 millioner kroner til at få 1500 flere pædagoger i landets vuggestuer og børnehaver. Samtidig vil regeringen drøfte med kommunerne, hvordan man på et senere tidspunkt kan indføre krav om minimums-normeringer i daginstitutionerne. * Ved siden af finanslovforhandlingerne fordeles desuden 1,8 milliarder kroner gennem satspuljen, som skal hjælpe socialt udsatte grupper.",Det er faldet på plads i finansloven,http://dr.dk/nyheder/politik/det-er-faldet-paa-plads-i-finansloven,2011-11-20 10:26:00+00:00
2011-10-03T14:00:00+00:00,"Det var Helle Thorning-Schmidt som hævdede sin nyvundne suverænitet, da hun sammen med sine to alliancepartnere præsenterede det regeringsgrundlag, der skal danne rammen om de tre partiers regering og politik de næste år. Hun fungerede som ordstyrer og gav ordet til skiftevis Villy Søvndal og Margrethe Vestager. Genlæs live-dækningen her.SammenholdMen selv om hun helt tydeligt stod der som lederen - i midten af billedet - så havde i de første 13 minutter, som selve præsentationen varede, alligevel travlt med at snakke om sammenholdet. Dermed imødekom hun også kritikken af de tre partiers forskelligeheder, ligesom hendes budskaber flugtede fint med selve titlen på grundlaget - ""Et Danmark der står sammen"". Igen og igen svarede hun, at det nok var gået hurtigere med forhandlingerne på hotellet Crowne Plaza, hvis Socialdemokraterne havde haft 90 mandater selv. Ligeledes blev hun ved at fremhæve, at hun var stolt af det nye regeringsgrundlag og samarbejdet med SF og R, ligesom hun fik lejlighed til at nævne, at erhvervslivet, oppositionen og arbejdsmarkedets parter skal være med til at forme dansk politik de næste år. Da de tre hver havde talt rosende om regeringsgrundlaget og en ny sti for Danmark, fik journalisterne lejlighed til at stille spørgsmål. De gik meget på den politik, som S og SF ikke har fået lejlighed til at gennemføre, herunder de famøse 12 minutter, millionærskatten og boligpakken. - Det er ikke en blå eller rød økonomisk politik. Det er et fornuftigt, bredt bud på, hvordan Danmark kommer igennem den økonomiske krise, svarer Helle Thorning-Schmidt på et spørgsmål om, hvordan det kan være, at de 12 minutter og millionærskatten er forsvundet i regeringsgrundlaget. Hun placerede ligeledes ansvaret for den fejslåede boligpakke hos Venstre. - Når Venstre ikke vil med, er det bare ikke noget flertal, lød det. Villy Søvndal understregede, at en markant sænkning på indkomstskatten skal være noget synligt og mærkbart, mens de radikales Margrethe Vestager forsvarede, at hun er den eneste kvindelige radikale minister ud af seks mulige. - Jeg har simpelthen sat det bedst mulige hold, lød det kortfattet. Regeringsgrundlaget lægger op til, at multimedieskatten fjernes. Det samme gælder skattefradraget på private sundhedsforsikringer, kontanthjælpsloftet og gebyrer for at søge om opholdstilladelse. Læs hele regeringsgrundlaget her (åbn pdf på Socialdemokraternes hjemmeside) Også iværksætterskatten fjernes, ligesom starthjælpen og pointsystemet for familiesammenføring. Knivloven ændres, så man ikke får ubetinget fængsel i førstegangstilfælde, og den kriminelle lavalder hæves til 15 år. Og så vil regeringen fjerne forbuddet mod vielser af homoseksuelle i kirkerne. Fra 1. januar 2012 ændres boligjobordningen, der giver tilskud til rengøring, børnepasning eller renoveringsarbejder i boligen, til en grøn tilskudspulje til energirenoveringer. Når det gælder udlændingepolitikken, er der flere ændringer på vej. Kravet om at stille garanti sættes ned fra 100.000 til 50.000 kroner, og reglerne for familiesammenføring af børn skal ændres, fordi mange børn er kommet i klemme. Desuden skal der oprettes et uafhængigt klagenævn for familiesammenføringer. Reglerne for at søge asyl ændres ikke, men regeringen vil blandt andet give asylansøgere ret til at bo og arbejde uden for asylcentrene efter et halvt år. Når det gælder retspolitik skal færre varetægtsfængsles, og unge under 18 år skal i højere grad have en ungdomssanktion i stedet for fængsel. Den nye regering vil også gøre noget ved manglen på praktikpladser. Når der bydes på offentlige opgaver skal firmaerne forpligte sig til at oprette praktikpladser, og i tider med lavkonjunktur skal eleverne have garanti på skolepraktik. Taxameterprincippet skal ændres og SU skal bruges til at få de studerende hurtigt gennem uddannelserne, og det skal undersøges, om man ved at forkorte ferierne kan få tre semestre på et år i stedet for to. Når det gælder sundhed skal der indføres en differentieret behandllingsaranti, med fokus på alvorligt syge og patienter, der bliver væk fra ambulante undersøgelser og operationer skal betale et gebyr. Af de mindre tiltag kan nævnes, at reger ingen overvejer et ja-tak til reklamer, så man aktivt skal vælge reklamer til, og øremærkning af op til tre måneder af den betalte barselsorlov til manden.",- Vi står sammen,http://dr.dk/nyheder/politik/valg/valg2011/vi-staar-sammen,2011-10-03 14:00:00+00:00
2011-05-03T10:05:00+00:00,"EU´s udlændingepolitik er reelt brudt sammen og fungerer ikke længere. Derfor er Europa-Kommissionen nu parat med en række forslag til en ny politik. Danmark og de andre Schengen-lande skal have lettere ved at genindføre grænsekontrol, og det skal være lettere at sende illegale immigranter tilbage til deres oprindelsesland. Det er nogen af hovedpunkterne i det udspil, som EU´s retskommissær, Cecilia Malmström, i morgen vil præsentere i Bruxelles. Udspillet foreslår en række forandringer i den europæiske udlændingepolitik. Og udspillet fra den svenske kommissær indeholder både forslag til en række stramninger og samtidig forslag om en langt større solidaritet mellem EU-landene, når det gælder håndteringen af udlændinge. Det fremgår af et udkast til EU-udspillet, som DR har læst. Forslagene til stramninger gælder især EU´s håndtering af illegal immigration. For det første anser Europa-Kommissionen, at det er nødvendigt at styrke kontrollen ved EU´s ydre grænse. Det skal blandt andet ske ved at styrke Frontex, som er det fælles europæiske samarbejde om grænsekontrol. Frontex skal gøres endnu mere operationelt og være i stand til at rykke hurtigt ud, hvis der pludselig opstår et stort pres på en grænse. Den situation ses for øjeblikket i Middelhavet, hvor et stort antal personer jævnligt ankommer både til Malta og den italienske ø Lampedusa. Som noget nyt er Europa-Kommissionen også villig til at ændre på reglerne for den interne grænsekontrol mellem EU-landene. I dag har medlemslandene mulighed for at indføre midlertidig grænsekontrol mellem de lande, som er med i det såkaldte Schengen-samarbejde.Men der er meget skrappe begrænsninger for, hvornår og hvordan kontrollen kan indføres. Nu vil Europa-Kommissionen så foreslå ændringer i reglerne, sådan at det bliver lettere for enkelte medlemslande at genindføre grænsekontrol, hvis landet anser, at det er nødvendigt. Det ser man f.eks. Frankrig gøre for øjeblikket i forhold til Italien. Europa-Kommissionen understreger dog i sit udspil, at der skal være tale om ""midlertidige"" foranstaltninger, og at når et land genindføre grænsekontrol, skal landet allerede fra starten meddele, hvornår grænsen åbnes igen. Samtidig vil Europa-Kommissionen lægge pres på en række lande for at få vedtage såkaldte tilbagetagelses-aftaler. Det er aftaler, som forpligter lande som f.eks. Tyrkiet og Tunesien til at tage imod ulovlige indvandrere, som er kommet ind i EU gennem deres lande. EU har allerede sådanne aftaler med blandt andet en række Balkan-lande. Aftalerne betyder, at hvis en indvandrer ulovligt kommer ind i EU via f.eks. Serbien eller Makedonien, er disse lande forpligtede til at tage imod indvandreren, når denne udvises fra EU. Europa-Kommissionen foreslår ikke kun stramninger. Kommissionen foreslår samtidig, at EU-landene skal have en mere solidarisk udlændingepolitik. Det er ikke holdbart, at 10 EU-lande tager imod 90 procent af alle de flygtninge, som ankommer til Europa. De tre lande, som tager flest flygtninge, er Frankrig, Tyskland og Sverige. Danmark hører ikke til i top 10. Europa-Kommissionen anser, at det er nødvendigt med en mere solidarisk politik og peger på, at i 2009 blev kun 5.000 flygtninge omfordelt mellem EU-landene, mens der f.eks. samme år blev omfordelt 75.000 mellem de forskellige stater i USA. Kommissionen presser også på for, at der i EU vedtages et fælles asylsystem, sådan at asylansøgninger behandles ens i alle EU-lande. Kommissionen anser også, at det er nødvendigt med en økonomisk solidaritet, hvor EU-landene ikke kun fordeler flygtninge mere ligeligt imellem sig, men også er parate til at dele udgifterne til håndteringen af asylansøgere. Og så foreslår Europa-Kommissionen, at EU skal være mere åben overfor legale indvandrere. Kommissionen peger for eksempel i sit udspil på, at der i løbet af de næste 10 år vil mangle op imod en million arbejdstagere alene indenfor sundhedssektoren i Europa. Derfor skal EU-landene allerede i dag være bedre til at åbne arbejdsmarkedet og gøre det lettere for tredjelandsborgere at søge arbejde i Europa. Europa-Kommissionens udspil præsenteres i morgen. Det er første skridt på vejen mod en ny europæisk udlændingepolitik. Derefter vil Europa-Kommissionen fremlægge en række mere konkrete lovforslag, som EU´s medlemslande og Europa-Parlamentet derefter skal forhandle. De konkrete lovforslag vil blive fremlagt i løbet af de kommende måneder og frem til årsskiftet. Allerede torsdag i næste uge er der indkaldt til et ekstra-ordinært rådsmøde med EU´s migrationsministre, som skal drøfte flygtningesituationen i Europa. Danmark deltager fuldt ud i Schengen-samarbejdet, og de EU-forslag som berører Schengen-samarbejdet vil også gælde for Danmark. Derudover har Danmark et EU-forbehold overfor EU´s udlændingepolitik, hvilket betyder, at dele af de foreslåede EU-regler ikke vil gælde for Danmark. Danmark vil dog blive inviteret til at deltage i diskussionerne. Flere partier har lovet en folkeafstemning om de danske forbehold efter folketingsvalget. Her kan det danske forbehold blive ændret, sådan at Danmark vil kunne tilslutte sig de EU-regler som nu kommer til at dominere den politiske debat i Europa de kommende år.",EU åbner for grænsekontrol,http://dr.dk/nyheder/udland/eu-aabner-graensekontrol,2011-05-03 10:05:00+00:00
2013-06-07T12:00:00+00:00,"Millioner af illegale immigranter afventer lige nu utålmodigt politikerne i Washington, som diskuterer indholdet af en storstilet immigrationsreform. Vedtages reformen vil det sandsynligvis blive lettere at immigrere til USA, ligesom de illegale nemmere vil kunne opnå statsborgerskab. For en stor del af immigranterne indebærer turen over grænsen håbet om et bedre og sundere liv i USA. En lang række undersøgelser viser dog, at det kan have alvorlige helbredsmæssige konsekvenser for immigranter at krydse grænsen. Forsker Robert Hummer, der forsker i folkesundhed - særligt blandt immigranter - har selv foretaget en af undersøgelserne, der viser, at immigranterne satser helbredet ved at krydse grænsen til USA. På en række områder klarer immigranterne sig faktisk bedre end amerikanerne - det gælder især på sundhedsområdet. I forhold til amerikanerne lider immigranterne ved ankomsten til USA i betydelig mindre grad af blandt andet forskellige kræftformer, kroniske sygdomme, fysiske handicap og lav børnedødelighed. Det er derfor noget af et paradoks, at immigranter opgiver øget sundhed som en af de væsentligste grunde til at immigrere, når deres helbred forværres, jo længere tid de er i USA. Demografiforsker Robert Hummer påpeger, at immigranternes sundhedsmæssige tilstand afspejler en række dybt skadelige vaner, som har helbredsmæssige konsekvenser - og altså ikke kun tilgængeligheden af billig mad. Især de sydamerikanske og afrikanske immigranter topper i statistikkerne, når det gælder rygning, mangel på motion, ingen sygeforsikring og mange timers dagligt arbejde i opslidende miljøer. Det lagt sammen gør det svært at opretholde et godt helbred på tværs af generationer. Andreas er indehaver af en kaffebar i det sydlige Texas og oprindeligt fra Venezuela. Han immigrerede til USA for godt 20 år siden, da livet blev for besværligt i det sydamerikanske land. Mødet med USA var samtidig mødet med en hverdag af overflod, som stod i skærende kontrast til livet i Venezuela. Andreas beretter om ferierne tilbage til hjemlandet og besøgene hos hans bedstemor, som spiste den samme kyllingesuppe flere dage i træk, kogt på de samme kyllingelår. En kvinde, som i øvrigt nåede at blive 103 år gammel. Men sandsynligheden for, at Andreas når samme høje alder er ikke stor. En lang række studier har påvist, at en række af immigranternes sundhedsmæssige fordele forsvinder og efterkommerne bliver mindre sunde end deres forældre. Jo længere tid de bor i USA, jo større er sandsynligheden for en lang række skavanker som astma, eksem, overvægt, hjertesygdomme og sukkersyge. Andreas holder sig stadig til den samme frokost som i Venezuela - salat og bønner og er sund og slank, men statistikkerne taler imod immigranterne. Gennemsnitligt kan immigranterne forvente, at deres levetid nedsættes med 4-5 år i løbet af en generation. Især tynger de sydamerikanske og afrikanske immigranter i fedmestatistikkerne og er de grupper, som mere end nogen andre immigranter har taget fastfood-kulturen til sig. Når sydamerikanske immigranter krydser grænsen til USA fordobler de chancen for en lang række sygdomme og lidelser. Når afrikanske immigranter slår sig ned i USA må de se i øjnene, at deres børn vil have 35 procent større risiko for at dø af kræft end deres forældre, ligesom de kan se frem til at få et 9 år kortere liv end deres forældre. Der er dog også etniske grupper, som formår at forbedre deres sundhedstilstand med årene i USA - det gælder for de asiatiske grupper. Og USA er da også kendetegnet ved også at være det land i verden, hvor mulighederne for at leve sundt er størst. Hør Lasse Engelbrechts beretning om immigranterne i dette indslag fra Orientering.",USA gør sunde immigranter syge,http://dr.dk/nyheder/udland/usa-goer-sunde-immigranter-syge,2013-06-07 12:00:00+00:00
2013-05-15T12:00:00+00:00,"Op til Cannes-festivalen vil filmanmelder og vært på DR Ks filmprogram Filmselskabet, Maria Månson, gennemgå og vurdere de palmenominerede film og folkene bag. James Gray er amerikaner, men faktisk er han mere berømt i Frankrig end i sit hjemland. Han vandt en pris på Venedig film festival for sin debutfilm Little Odessa (1994), og siden har han været fast inventar - også på Cannes-festivalen. Én ting kan man næsten altid være sikker på med Gray – det er mørkt og beskidt. Og det foregår i New York.  eksekveret, kan Grays blanding af New Yorks mørke side og en engagerende kærlighedshistorie godt ende med at blive en supergod filmoplevelse. Oscar-vinder og superstjernen Marion Cotillard er lige nu én af de mest eftertragtede skuespillerinder både i og uden for Hollywood. Hun kommer helt sikkert til at være det helt store trækplaster på den røde løber i Cannes. Gray har fået endnu to store skuespillere med ombord – Jeremy Renner og én af hans mest benyttede skuespillere: Joaquin Phoenix. Bag kameraet er det især fotografen Darius Khondji, der springer i øjnene. Han har imponerende mange fantastiske film bag sig, heriblandt David Finchers  Der har været en del hype omkring filmen – dels på grund af dens stjernebesatte rolleliste, men den er også produceret af The Weinstein Company, og de (Harvey Weinstein i særdeleshed) er notorisk kendte for at være gode til at skabe omtale og buzz om deres film. At den lader til både at være smuk visuel og samtidig have en krog til nutidens indvandringsproblemer, kan godt gå hen og give filmen en fordel i forhold til de andre amerikanske bud. Amour. Jeg glæder mig til at se hans vison af 1920'ernes New York.Midnight in Paris og sidste års palmevinder Michael Hanekes Se7en, Woody Allens The Immigrant foregår sjovt nok også i New York, denne gang dog 1920'erne. Her spiller Marion Cotillard en polsk immigrant, der ved ankomsten til USA bliver væk fra sin søster, og derfor må klare sig selv. Her møder hun en magiker med hvem hun indleder et kærlighedsforhold. Det lyder simpelt, men hvis det er rigtig",Guide til Guldpalmen: The Immigrant,http://dr.dk/nyheder/kultur/film/guide-til-guldpalmen-immigrant,2013-05-15 12:00:00+00:00
2012-06-16T05:20:00+00:00,"800.000 unge ulovlige indvandrere undgår at blive udvist fra USA. Det har præsident Barack Obama besluttet. Beslutningen kommer i første omgang til at gælde børn af indvandrere, der er kommet til USA uden indrejsetilladelse, og som opfylder en række krav. De ulovlige indvandrere skal være under 30 år, og de skal være kommet til USA, inden de fyldte 16 år. Desuden må de ikke have begået lovovertrædelser, og de skal enten gå i skole eller have gået i skole i USA. Opholdstilladelsen er dog tidsbestemt til to år med mulighed for at blive forlænget. - Dette er ikke amnesti eller immunitet, og det er ikke statsborgerskab, siger Obama ved et pressemøde, hvor han offentliggjorde sin beslutning. - De er amerikanere i deres hjerte, i deres bevidsthed, ja på alle områder med undtagelser af et, den på papir, fortsætter præsidenten, der tilføjer, at beslutningen vil være en fordel for USA økonomi og forbedre mange indvandreres dagligdag. Beslutningen ses som et forsøg på at vinde den spansktalende del af den amerikanske befolkningen over på sin side forud for præsidentvalget i november. Langt størstedelen af illegale indvandrere i USA kommer fra spansktalende lande som Mexico. At få lov til at blive i USA for at arbejde eller studere har stor betydning for mange indvandrerfamilier og kan skaffe Obama stemmer. Hans modkandidat ved præsidentvalget, republikaneren Mitt Romney, har krævet et stop for ulovlig indvandring til USA. Mellem 2009 og 2011 udviste USA cirka 400.000 personer om året. Cirka dobbelt så mange som under den tidligere præsident George W. Bush. /ritzau/Reuters",USA vil udvise færre immigranter,http://dr.dk/nyheder/udland/usa-vil-udvise-faerre-immigranter,2012-06-16 05:20:00+00:00
2011-04-12T11:31:00+00:00,"Gaddafi har bortført nordafrikanske flygtninge og tvunget dem til at kæmpe på sin side mod de libyske oprørere. Det fortæller flere nordafrikanere i en flygtningelejr i Tunesien til Al Jazeera. Tusindvis af norafrikanere i Libyen er flygtet ud af landet af frygt for at blive tvunget til at kæmpe mod libyerne, men også af frygt for at blive angrebet af libyere, der beskylder dem for at være lejesoldater og kæmpe på Gaddafis side. - De sagde til os, at vi skulle blive og kæmpe, når amerikanerne kom, siger en ghanesisk mand til Al Jazeera om Gaddafis mænd. Internationale medier har de seneste uger rapporteret om nordafrikanske lejesoldater og snigskytter i de Gaddafibelejrede byer, der optræder som snigskytter og terroriserer befolkningen. Oprørernes talsmand i Misrata fortalte DR Nyheder i sidste uge, at snigskytterne bliver kørt til byen i fyldte busser for at indtage byens tage. - De ankommer i propfyldte busser. De står 10-25 på hver bygning, og deres mål er at ramme så mange som muligt fra forskellige vinkler, fortæller Saddoun El-Misurati. Flere beretninger tyder nu på, at nogle af Gaddafis soldater ikke er gået frivilligt i krig for ham. En nigersk mand, der har arbejdet i Libyen i otte år, fortæller, at han sammen med andre mænd fra Ghana, Mali og Niger blev bortført i midten af marts i Tripoli. - Militære vogne kom og hentede folk. De begyndte at slå på nogle, og jeg så dem skyde en ghanesisk mand. Stemningen var meget truende, siger han til Al Jazeera og fortsætter: - De satte os ind i en bil og kørte os gennem ørkenen. En grim lugt og nedbrændte biler vidnede om, at der var blevet bombet, siger manden. Det lykkedes for manden at undslippe Gaddafis tropper, og nu befinder han sig i en flygtningelejr i Tunesien. - Jeg efterlod alting i Libyen, mit tøj, mine penge, mine ejendele - jeg har ikke noget som helst med mig, fortæller han. Hver dag bliver cirka 2000 flygtninge fløjet tilbage til deres hjemland fra flygtningelejre i Tunesien. Flere end 60.000 flygtninge fra Libyen er allerede blevet transporteret tilbage til deres hjemland af UNHCR (De Forenede Nationers flygtningeorganisation) og IOM (International Organization for Migration). Nu venter den nigerske mand på, at det er hans tur til at komme hjem. Han er lettet over at være sluppet ud af Libyen, men er bekymret for andre nordafrikanere bosiddende i landet. - Jeg er meget bange for, hvad der kommer til at ske med de mennesker, der stadig er fanget i Libyen, siger han til Al Jazeera.",Gaddafi tvang immigranter i krig,http://dr.dk/nyheder/udland/gaddafi-tvang-immigranter-i-krig,2011-04-12 11:31:00+00:00
2013-06-10T09:10:00+00:00,"I går forsøgte en algiersk immigrant at smugle sig selv ind i Spanien, og i bestræbelserne på at nå til Tarifa i Cadiz-provinsen satte den desperate 48-årige mand sit liv på spil. Han havde således taget færgen fra Tangier i Marokko til Tarifa i Spanien på en noget alternativ måde. Han havde nemlig tilbragt de 35 minutter, som turen tager over Gibraltarstrædet, faretruende tæt på de propeller, der driver færgen. Det lokale politi opdagede dog manden, der blev taget med i forvarring, men der er langt fra tale om noget enkeltstående tilfælde. Således har politiet anholdt hele 61 immigranter alene i år for lignende forsøg på at komme ind i Spanien. Se den 48-årige immigrants gemme sig ved færgens propeller i forsøget på at smugle sig ind i Spanien i videoen i toppen af artiklen.",VIDEO Immigrant risikerer livet for at komme til Spanien,http://dr.dk/nyheder/udland/video-immigrant-risikerer-livet-komme-til-spanien,2013-06-10 09:10:00+00:00
2012-05-26T14:59:00+00:00,"Storbritannien er i gang med at udarbejde planer for, hvad landet skal stille op, hvis euroen kollapser og sender flygtninge fra Grækenland og andre kriseramte eurolande på flugt. Det siger Theresa May, den britiske indenrigsminister. - Det er rigtigt, at vi laver noget planlægning inden for det her, siger hun til avisenDaily Telegraph. Der er spekulationer om, at Grækenland - og muligvis også andre gældsplagede eurolande - kan blive nødt til at forlade eurosamarbejdet. Det kan tvinge millioner af mennesker ud i arbejdsløshedskøerne og måske få dem til at prøve lykken i andre lande. Theresa May går ikke i detaljer med, hvad Storbritannien mere konkret er i gang med. Hver borger i EU's indre marked har ret til at søge arbejde i et andet EU-land, men der kan være midlertidige restriktioner, når det gælder nye EU-lande. Britiske medier har spekuleret i, at nye tiltag for at kontrollere indvandring kan være, at der indføres midlertidige visa eller arbejdstilladelser. Embedsmænd i indenrigsministeriet har afvist at kommentere oplysningerne i avisen, og en talsmand for EU-Kommissionen siger, at den skal se nogle flere detaljer om, hvad briterne vil, før den kan kommentere. Storbritannien kan virke attraktiv på nogen, da landet i lighed med for eksempel Danmark ikke er blandt de 17 EU-lande, der har euroen som valuta. Men så enkelt er det ikke. Eurozonen aftager 40 procent af Storbritanniens eksport, og Storbritannien faldt i årets første kvartal tilbage i recession. Arbejdsløsheden er 8,2 procent. /ritzau/Reuters",Briterne gør klar til euro-immigranter,http://dr.dk/nyheder/udland/briterne-goer-klar-til-euro-immigranter,2012-05-26 14:59:00+00:00
2012-12-16T16:46:00+00:00,"Antallet af omkomne ved et skibsforlis ud for en græsk ø nær den tyrkiske kyst er søndag vokset til 21, efter at endnu et lig er skyllet op på en strand, siger det græske politi. - Seks personer savnes stadig, siger politiets talsmand på øen Lesbos. Redningsmandskab har tidligere fundet 20 omkomne på den nordlige kyst på Lesbos. Der er ingen oplysninger om deres alder. Kun én overlevende er fundet, en 20-årig mand, som er indlagt på et hospital i Mytilene, hovedstaden på den græske ø. Den overlevende har fortalt de græske myndigheder, at den forliste båd også medbragte kvinder og børn fra Afghanistan. Græsk tv siger, at to kvinder og to børn er fundet blandt de omkomne. Gruppen sejlede torsdag ud fra Tyrkiet, men kom ind i hårdt vejr om aftenen eller natten til fredag, og deres båd gik ned. Det skete godt tre kilometer fra Lesbos. Lesbos er en af de græske øer, som mange illegale immigranter forsøger at nå til, inden de drager videre til Vesteuropa. /ritzau/AFP",21 illegale immigranter er fundet druknet ud for Lesbos,http://dr.dk/nyheder/udland/21-illegale-immigranter-er-fundet-druknet-ud-lesbos,2012-12-16 16:46:00+00:00
2013-09-27T11:34:00+00:00,"VM i Qatar i 2020 kan ende med at koste 4.000 immigranter livet, skriver the Guardian. Den stenrige oliestat importerer tusindvis af arbejdere fra lande som Nepal, Indien og Sri Lanka, der alle arbejder i døgndrift for at bygge nye stadioner og forbedre landets infrastruktur. Men forholdene for de mange immigranter er så dårlige, at verdens største fagforening, International Trade Union Confederation, frygter, at 600 arbejdere vil miste livet hvert år frem mod 2020. - Vi er overbevist om, at de dør på grund af arbejdsforhold og levestandarden. Der findes forfærdelige historier fra arbejderne i systemet, siger Sharan Burrow, generalsekretær i International Trade Union Confederation, til den engelske avis The Guardian. Den skræmmende forudsigelse kommer efter en periode, hvor The Guardian har sat fokus på forholdene for de mange gæstearbejdere. Blandt andet dokumenterede avisen for nylig, at 44 nepalesiske arbejdere mistede livet fra 4. juni til 8. august alene. Dødsfaldene skyldes ikke kun arbejdsrelaterede ulykker. De mange tusinde immigranter bor for det meste under kummerlige forhold i overbefolkede lejre, hvor sygdomme har frit løb på grund af hygiejneproblemer. Derudover er der også forlydender om arbejdsgivere, der tilbageholder arbejdernes løn og pas, så de ikke kan rejse væk, og sågar nægter dem adgang til gratis drikkevand, selv om temperaturen i Qatar kan komme op på 50 grader i løbet af sommeren. Ifølge International Trade Union Confederation arbejder der i øjeblikket over 1,2 millioner immigranter i Qatar, og det ventes, at op mod en million ekstra vil komme til landet for at arbejde før VM. - FIFA er nødt til at sende en meget klar besked til Qatar om, at man ikke vil tillade, at verdensmesterskabet bliver til på baggrund af moderne slaveri, siger Sharan Burrow. Ifølge arrangørerne selv er man opmærksomme på problemerne og agter at gøre noget ved dem. - Der er ingen undskyldning for at behandle arbejdere i Qatar, eller nogen andre steder, på denne måde. Arbejdernes helbred, sikkerhed og velvære er det vigtigste for os og vi er stålsat på at sikre, at begivenheden bliver en katalysator for at skabe bedre forhold for alle arbejdere i Qatar, siger en talsmand for arrangørerne. Jan Jensen, redaktionschef og sportskommentator på Ekstra Bladet, har været i Qatar for at se nærmere på arbejdsforholdene. Hør hans beretning og holdning om VM i Qatar i videoen i toppen af artiklen.",VM i Qatar vil koste 4.000 menneskeliv,http://dr.dk/nyheder/udland/vm-i-qatar-vil-koste-4000-menneskeliv,2013-09-27 11:34:00+00:00
2010-07-27T04:45:00+00:00,"Der er tørt i Mexico. Tørt og varmt. Varmen tager til år for år. Afgrøderne skrumper. Samtidig strømmer såkaldte 'wetbacks' - latinamerikanske immigranter uden lovlige dokumenter - nordpå, mod mulighedernes land, USA. Flere og flere, år for år. En forsker fra Princeton University i USA, mener at han nu kan dokumentere en sammenhæng mellem klimaændringer og illegal immigration. Forskeren, Michael Oppenheimer mener ligefrem at have fundet en slags matematiske beregning, der viser fænomenet. For når høstudbyttet syd for den amerikanske grænse falder med 10 procent, fører det til, at to procent flere mexicanske bønder og landarbejdere rejser nordpå, enten ulovligt eller med papirerne i orden. - Det er meget banalt, siger Michael Oppenheimer. - Det kan fastslås, at bønder har en tendens til at bryde op, når det går dårligt for dem, siger han. At der kommer flere immigranter til USA er en kendsgerning, som har udløst en rødglødende debat blandt amerikanerne. Det har eksempelvis ført til, at delstaten Arizona fra i overmorgen indfører uhørt skrappe, nogle mener ligefrem racistiske love, mod immigranter, der opholder sig ulovligt i landet.. Men at menneskeskabte klimaændring faktisk er under udvikling er fortsat i høj grad åbent for debat i USA. Oppenheimer og hans folk er ikke i tvivl: Klimaændringer er allerede nu en afgørende faktor i de folkevandringer, vi oplever. Årtiet 2000- 2009 er det varmeste, der er registreret, juni måned i år er den varmeste måned, vi har tal på. Derfor kan det ikke være anderledes end, at folk vil søge væk til køligere himmelstrøg, fastslår forskeren fra Princeton.",Klimaændringer får immigranter til at søge mod nord,http://dr.dk/nyheder/udland/klimaaendringer-faar-immigranter-til-soege-mod-nord,2010-07-27 04:45:00+00:00
2007-02-09T07:22:00+00:00,"Et væbnet overfald på illegale immigranter i USA kostede torsdag tre livet. Overfaldet fandt sted nær Tucson i Arizona, og var rettet mod en gruppe illegale imigranter, der var på vej mod nord, efter at have krydset den mexicansk-amerikanske grænse. Ud over de tre dødsfald, kostede overfaldet to sårede og et yderligere antal er meldt savnet. Overfaldsmændene kørte bort med de overlevende, oplyser den lokale politichef, Richard Kastigar. Myndighederne i Arizona kender til tidligere tilfælde, hvor illegale immigranter er blevet bortført, og deres slægtning syd for grænsen er blevet udsat for afpresning. Overfaldet er langt fra det første, skriver det lokale dagblad The Arizona Daily Star. En gruppe på 18 illegale immigranter blev i onsdags overfaldet og udplyndret af bevæbnede, maskerede mænd, omkring 100 kilometer syd for, hvor det blodige overfald torsdag fandt sted. Forrige søndag blev en mand dræbt af skud, da han transporterede et antal illegale immigranter i sin bil, få kilometer fra stedet, hvor gårsdagens drab fandt sted, oplyser dagbladet The New York Times. Arizona er den stat i USA, hvor flest illegale immigranter fra syd forsøger at komme over grænsen. Ud over problemet med myndighederne, risikerer de illegale immigranter problemer med forbryderbander, bevæbnede civile militser der patruljerer grænseområdet eller rivaliserende menneskesmuglerbander, der vil presse konkurrenter ud af den lukrative forretning med at føre de illegale over grænsen. Det anslås at der er 12 millioner illegale indvandrere i USA, hvoraf omkring 75 procent kommer fra Latinamerika. De udgør så stor en del af arbejdsstyrken i ufaglærte funktioner, at den amerikanske økonomi ville gå i stå uden deres tilstedeværelse. Den illegale indvandring er derfor genstand for en intens, og til tider forbitret offentlig debat. Lige så indlysende det er, at de illegale er uundværlige for den amerikanske økonomi, er det at de lægger pres på såvel arbejdsmarkedet og lønniveauet, som på den sociale infrastruktur i form af sundhedsvæsen, skoler - og i form af bandeuvæsen og kriminalitet.",Illegale immigranter overfaldes i Arizona,http://dr.dk/nyheder/udland/illegale-immigranter-overfaldes-i-arizona,2007-02-09 07:22:00+00:00
2013-11-28T22:34:00+00:00,"Flere end 40 personer er torsdag omkommet i en eksplosion ved et ammunitionsdepot i det sydlige Libyen, siger sikkerhedskilder til Reuters. Eksplosionen fandt sted nær byen Sabha, da en gruppe bestående af lokale og afrikanske immigranter forsøgte at stjæle ammunition. Sikkerhedsmyndighederne siger, at dødstallet muligvis vil stige yderligere. /ritzau/Reuters",Mindst 40 dræbt af eksplosion i Libyen,http://dr.dk/nyheder/udland/mindst-40-draebt-af-eksplosion-i-libyen,2013-11-28 22:34:00+00:00
2013-10-14T11:43:00+00:00,"Flere hundrede nationalister gik søndag til angreb på et supermarked i Moskvas sydlige distrikt Biryulyovo. Supermarkedet er populært blandt immigranter, og angrebet skyldes angiveligt, at en etnisk russisk mand torsdag blev stukket ihjel af en immigrant fra Nordkaukasus. Demonstranterne stormede supermarkedet og en nærliggende grønthandler, smadrede vinduer og ledte efter arbejdere af anden etnisk herkomst. Flere demonstranter råbte ""Rusland for russere"" og ""white power."" Politiet anholdt mere end 400 mennesker til søndagens demonstrationer, og de er lige nu i gang med at afhøre flere af de anholdte. 23 mennesker, heraf otte politifolk, meldes såret under demonstrationerne. Baggrunden for demonstrationen skyldes en øget spænding mellem etniske russere og immigranter fra Kaukasus-regionen. Spændingerne brød for alvor ud torsdag, da den etnisk russiske mand Egor Scherbakov blev stukket ihjel for øjnene af sin kæreste - angiveligt af immigranter fra Nordkaukasus. Se video af demonstrationerne øverst i artiklen. Herunder kan du se billeder fra det sted, hvor Egor Scherbakov blev stukket ihjel.",VIDEO Russiske nationalister angriber supermarked efter knivdrab,http://dr.dk/nyheder/udland/video-russiske-nationalister-angriber-supermarked-efter-knivdrab,2013-10-14 11:43:00+00:00
,,,,
2013-08-29T13:27:00+00:00,"'Russeren er en, der elsker birketræer' hedder Olga Grjasnowas debutroman. På tysk, romanens originalsprog, er titlen 'Der Russe ist einer, der Birken liebt'. Men før man falder i svime over den romantiske titel og ser billeder for sig af blidt svajende hvide træer, kan man lige overveje den en ekstra gang. Elsker alle russere virkelig birketræer? Nok næppe, hvis man tænker nærmere over det. Og for Olga Grjasnowa er titlen lige præcis et udtryk for, hvor overfladisk vi ser på hinandens kultur. - Det var det, jeg sigtede til med den, siger hun. Romanen følger Masja, en ung jødisk pige med aserbajdsjansk flygtningebaggrund. Hun lever det moderne storbyliv i Berlin, men helt uventet dør hendes kæreste, og vi oplever Masjas reaktion - en reaktion, der mere og mere ligner et voldsomt psykisk sammenbrud. Til sidst flygter hun til Israel. 'Russeren er en, der elsker birketræer' er månedens bog i DR Romanklubben i august. Bogen bliver diskuteret i Romanklubbens online-læsekreds, hvor alle kan være med. Interviewet med Olga Grjasnowa er inspireret af reaktioner fra online-læsekredsen. Læs mere ""Rodløs"" er en betegnelse, der går igen i reaktioner på romanen, men det er en forkert opfattelse af Masja, siger Olga Grjasnowa: - Masja har det godt i sin by, men hun vil gerne andre steder hen, fordi hun arbejder på at få en karriere op at stå. På den måde er hun repræsentant for en ny generation af uddannede immigranter, som er vokset op i Tyskland og hører til der. Olga Grjasnowa taler ud fra egne erfaringer. Hun er selv født i Aserbajdsjan men kom til Tyskland som flygtning med sine forældre som 11-årig. I modsætning til ældre generationer af indvandrere føler hun sig hjemme. Men ikke altid velkommen: - Min generation er den første, som ikke siger ""Tak"", men som i stedet siger ""Vi hører til her. Vi vil have de samme rettigheder, og vi er villige til at kæmpe for dem,"" siger hun. På den måde er romanen ikke kun en fortælling om en traumatiseret ung kvinde. Bogens Masja er stærkere, end vi tror, og fortællingen er samtidig et opgør med de kasser, indvandrere tit bliver puttet i - ikke mindst i Tyskland. - Jeg er inspireret af den amerikanske kønsteoretiker Judith Butlers tanker om, hvordan vi skaber minoriteter på baggrund af nationalitet og seksualitet. I Tyskland overrasker det f.eks. mange folk, at man kan være både muslim og homoseksuel, forklarer Grjasnowa. I bogen er Masja seksuelt eksperimenterende og har forhold til både mænd og kvinder, og hendes ven med tyrkisk baggrund er bøsse. - Det er som om, der i Tyskland hersker en forestilling om, at hvis du fortæller mig din seksualitet og din nationalitet, så skal jeg fortælle dig, hvem du er. Men sådan fungerer verden jo ikke. Det er irrelevant og burde være privat. Og det er noget af det, jeg gerne ville vise med bogen, siger Olga Grjasnowa. 'Russeren er en, der elsker birketræer' er aktuel i DR Romanklubben i august, og spørgsmålene til Olga Grjasnowa er inspireret af reaktioner fra online-læsekredsen om bogen. Læs en udvidet udgave af interviewet her",Ung forfatter: Vi ser alt for overfladisk på hinandens kultur,http://dr.dk/nyheder/kultur/kulturklubber/ung-forfatter-vi-ser-alt-overfladisk-paa-hinandens-kultur,2013-08-29 13:27:00+00:00
2012-02-15T06:39:09+00:00,"Udenlandske vidensarbejdere skal hentes til landet for at få gang i væksten, lyder det ofte fra danske virksomheder. Men både offentlige og private arbejdsgivere overser de kompetente udlændinge, som allerede er her. En ny undersøgelse fra Anvendt Kommunal Forskning (AKF) viser, at medbragt uddannelse og erhvervserfaring ikke hjælper indvandrere i beskæftigelse. Det skriver Politiken onsdag. - Det er udelukkende dansk erhvervserfaring og dansk uddannelse, som hjælper indvandrernes beskæftigelseschancer. De medbragte kvalifikationer hjælper dem ikke, og det resulterer i et dobbelt ressourcespild for samfundet, siger Jacob Nielsen Arendt, forskningsleder i AKF, til Politiken. AKF har analyseret 761 indvandrere fra Tyrkiet, Pakistan og Iran, som i gennemsnit har været her i 15 år på undersøgelsestidspunktet. 57 procent havde en gymnasial, erhvervsfaglig eller videregående uddannelse med fra oprindelseslandet, men uddannelsen gav dem ikke en højere beskæftigelsesfrekvens end indvandrerne helt uden uddannelse. Hver tredje af dem med en erhvervsfaglig eller videregående uddannelse i bagagen har som reaktion på de manglende jobmuligheder valgt at tage en dansk uddannelse på mindst tilsvarende niveau. Det har givet udlændingene et job. - Vi har en gruppe indvandrere, der igen og igen er blevet anset for at være problematisk og ressourcekrævende, og så tager arbejdsgiverne dem ikke ind. - Reelt burde man se på gruppen som en ressource, som erhvervslivet kan anvende til at blive mere konkurrencedygtig, siger Garbi Schmidt, professor i kulturmødestudier ved Roskilde Universitet, til Politiken. Erhvervsorganisationen DI mener ikke, at arbejdsgiverne har et ansvar. Chefkonsulent Sarah Gade Hansen påpeger, at der kan være mange årsager til, at de udenlandske uddannelser ikke kan bruges i landet, for eksempel et ringe kendskab til dem. /ritzau/",Kloge udlændinge bliver overset,http://dr.dk/nyheder/indland/kloge-udlaendinge-bliver-overset,2012-02-15 06:39:09+00:00
2011-05-20T00:11:00+00:00,"En patruljebåd fra det maltesiske militær har reddet en gruppe af skibbrudne flygtninge i land, efter de var kommet i problemer godt 32 kilometer fra landets sydøstvendte kyst. En talsmand for militæret siger, at de 320 flygtninge nu bliver bragt til Malta. Gruppen består af bangladeshere, libyere, egyptere og enkelte fra Mali. De fleste har arbejdet i Libyen og er flygtet på grund af krigen i landet. Immigranterne var om bord på en fiskekutter, der led et motorstop og derefter flød tilfældigt rundt. Redningsaktionen kommer kun en uge efter, at EU annoncerede, at Unionens medlemslande var blevet enige om at huse 323 andre flygtninge, der var kommet til Malta. Polen, Portugal, Bulgarien, Tyskland, Rumænien, Spanien, Slovakiet, Holland, Luxemburg, Ungarn og Danmark er villige til at tage imod flygtningene, mens Norge, Schweiz og Lichtenstein, der ikke er del af EU, også bidrager. Løfterne om at huse flygtningene kommer i en tid, hvor Malta oplever en enorm immigrationsbølge fra Nordafrika, der er præget af folkelige oprør. Der er i øjeblikket over 3000 immigranter på øen, som er under det internationale samfunds beskyttelse.",Skibbrudne flygtninge reddet ved Malta,http://dr.dk/nyheder/udland/skibbrudne-flygtninge-reddet-ved-malta,2011-05-20 00:11:00+00:00
2011-01-06T06:55:47+00:00,"Politikere fra flere amerikanske stater forsøger nu at hindre, at børn af illegale immigranter automatisk fødes med et amerikansk statsborgerskab. Det møder specielt kritik fra landets latinamerikanske befolkning og en række rettighedsgrupper. Det er politikere fra Pennsylvania, Oklahoma, South Carolina, Georgia og Arizona som er nået frem til en juridisk model, som de mener kan anvendes i op til 40 stater til at nægte indfødsret til børn af illegale immigranter - en rettighed, som er sikret i en forfatningstilføjelse. Den foreslåede lovgivning ville kræve, at alle dåbsattester fastslår statsborgerskabet eller immigrationsstatus hos barnets forældre, herunder om de opholder sig i landet lovligt. Politikerne håber, at denne praksis fremprovokerer sagsanlæg, der kan føre til en reform af den 14. tilføjelse til USA's forfatning. Ændringer skal gennemtrumfes enten af landets højesteret eller Kongressen. Staters tidligere forsøg på selv at regulere immigrationen er blevet konfronteret af den føderale regering. - Jeg har længe set indfødsretten som den hellige gral i debatten om illegal immigration, siger Randy Terrill, medlem af parlamentet i Oklahoma for Republikanerne. - Det har skabt et pervers incitament til at udenlandske statsborgere skal bryde amerikansk lov og vist sig som en politisk katastrofe for vores republik, siger han.",Stater vil begrænse USA's immigration,http://dr.dk/nyheder/udland/stater-vil-begraense-usas-immigration,2011-01-06 06:55:47+00:00
2010-08-30T05:31:00+00:00,"Borgmester Marco Antonio Leal Garcia i den mexikanske by Hidalgo tæt på grænsen til USA er blevet dræbt af narko-gangstere. Borgmesterens bil blev beskudt da han forlod sin gård. Han selv blev dræbt på stedet, mens hans mindreårige datter blev såret. Der er ikke offentliggjort noget motiv for, hvorfor denne borgmester skulle myrdes, men det nordlige Mexico har i årevis været plaget af massiv vold, fordi narkokarteller ligger i krig med hinanden og med myndighederne. Hidalgo ligger tæt på det område, hvor 72 immigranter fra flere lande i latinamerika i sidste uge blev fundet dræbt på en farm. Og det er mindre to uger siden, at borgmesteren i en nærliggende by også blev dræbt af narko-gangstere.",Borgmester dræbt i mexicansk narkokrig,http://dr.dk/nyheder/udland/borgmester-draebt-i-mexicansk-narkokrig,2010-08-30 05:31:00+00:00
2010-10-24T23:11:33+00:00,"En særlig indsatsgruppe fra EU's grænseagentur Frontex sendes til Grækenland for at hjælpe landet med at håndtere det stigende antal immigranter, der søger til Europa ved at krydse den græsk-tyrkiske grænse, siger Europakommissionen. Næsten ni ud af ti illegale immigranter kommer ind i EU gennem Grækenland. Især landets nordlige grænseregioner er under pres, da flere krydser den græsk-tyrkiske grænse langs landjorden. Grækenland har bedt EU om hjælp til at håndtere det stigende antal illegale flygtninge. Derfor sender Frontex et særligt akuthold af sted, der i en afgrænset periode skal fungere under græsk myndighed. Det er første gang, at en af EU's indsatsstyrker til akut grænsehjælp sendes af sted, siden de blev skabt i 2007. - Situationen ved den græske landgrænse til Tyrkiet er i stigende grad bekymrende, siger EU's kommissær for indre anliggender, Cecilia Malmström. - Strømmen af folk, der krydser grænsen ulovligt, har nået alarmerende proportioner, og Grækenland kan forståeligt nok ikke klare denne situation alene, siger hun.",EU skal bevogte græsk-tyrkisk grænse,http://dr.dk/nyheder/udland/eu-skal-bevogte-graesk-tyrkisk-graense,2010-10-24 23:11:33+00:00
2010-04-16T00:28:00+00:00,"Amerikansk politi har anholdt 47 personer, der er en del af et netværk af menneskesmuglere, som har brugt falske busselskaber til at få tusindvis af illegale immigranter over grænsen mellem staten Arizona og Mexico. USA's immigrations- og toldvæsen siger, at blandt de anholdte er ejere og ansatte fra fem busselskaber fra Arizona. Smuglerne er blevet fundet efter amerikansk og mexicansk politi har samarbejdet i en årelang efterforskning. - I dag søger vi ikke at retsforfølge én bestemt smugler eller et bestemt busselskab, vi søger at skille en hel illegal smuglingsindustri ad, siger en repræsentant fra det amerikanske immigrations- og toldvæsen. Sidste år anholdt grænsevagterne i området syd for Tucson i Arizona 241.000 personer og beslaglagde mere end 60 ton hash.",USA: Politi anholder 47 menneskesmuglere,http://dr.dk/nyheder/udland/usa-politi-anholder-47-menneskesmuglere,2010-04-16 00:28:00+00:00
2010-08-28T04:39:22+00:00,"Efterforskningen af et massedrab på 72 immigranter på vej til USA i Mexico har måske været fatal for to betjente. Ifølge Mexicos myndigheder er to betjente, som er med i efterforskningen af drabene, forsvundet. De to personer, en politimand og en kriminalefterforsker, har været forsvundet siden torsdag. - De mødte ikke op på arbejde, siger en talsmand for Mexicos myndigheder. Mexicanske medier skriver, at to halshuggede lig, som er blevet fundet, kan være resterne af de to betjente. Halshugning bruges ofte af Mexicos narkobander som drabsmetode for at skræmme lokalbefolkningen. Mexicanske soldater fandt midt på ugen 58 dræbte mænd og 14 dræbte kvinder efter i delstaten Tamaulipas, der grænser op til Texas i USA. En enkelt mand fra Ecuador, der overlevede et skud i nakken, slog alarm hos militæret og er nu sat under politibeskyttelse i Ecuador. Den 18-årige overlevende siger, at narkotikakartellet Zetas, som består af desertører fra hæren og tidligere korrupte politifolk, står bag massakren. Han siger, at menneskesmuglere, som de havde betalt for at hjælpe dem, havde forlangt, at de illegale indvandrere skulle være lejemordere for kartellet. Da de nægtede blev de skudt. De var blevet tilbudt 500 dollar om måneden. Over 28.000 mennesker, først og fremmest narkosmuglere og politifolk, har mistet livet i Mexicos narkokrig siden december 2006.",Betjente forsvundet under drabssag i Mexico,http://dr.dk/nyheder/udland/betjente-forsvundet-under-drabssag-i-mexico,2010-08-28 04:39:22+00:00
2013-08-25T15:41:00+00:00,"Et godstog med cirka 300 immigranter om bord afsporede søndag i det sydøstlige Mexico, hvilket kostede fire personer livet og kvæstede 35. Ifølge kilder, som nyhedsbureauet Reuters citerer, er 16 alvorligt kvæstede. Nogle lokale medier skriver dog, at dødstallet kan være så højt som 50. Toget, der er kendt som ""La Bestia"" (dyret), kører hele vejen gennem Mexico til den amerikanske grænse, og immigranter fra Mexico og Latinamerika bruger toget til at komme til USA. Immigranterne betaler normalt omkring 100 dollar til menneskesmuglere for at få adgang til toget - normalt med en plads på taget. Ulykken skete, mens toget kørte gennem staten Tabasco, på et sted, hvor det kørte langs en flod. Redningsarbejdet er besværliggjort af, at stedet kun er tilgængeligt via vandvejen. Ifølge lokale myndigheder afsporede toget omkring klokken tre om natten. /ritzau/Reuters",Godstog afsporet i Mexico: Flere døde og kvæstede,http://dr.dk/nyheder/udland/godstog-afsporet-i-mexico-flere-doede-og-kvaestede,2013-08-25 15:41:00+00:00
2013-10-14T14:04:00+00:00,"Drabet på en ung russisk mand har skabt stor vrede i Rusland, hvor demonstranter søndag angreb et butikscenter, hvor mange immigranter arbejder i det sydlige Moskva. Årsagen til angrebet skal findes i mordet, som demonstranterne mener er begået af en immigrant fra enten Kaukasus-området eller Centralasien. I følge DRs Ruslands-kender Matilde Kimer er demonstrationen både et tegn på en stigende nationalisme, men også korruptionen i det russiske politi, som man ikke mener har gjort nok for at finde den skyldige. - Der er også en kæmpe vrede mod politiet - mod det faktum, at politiet kan købes til at se den anden vej, og det er jo dybest set ligegyldigt, om det er forbrydere af den ene eller anden hudfarve. Det var jo ved politistationen, at de startede deres protest, siger hun. I det hele taget spiller politiets manglende effektivitet, samt den måde man fra politisk side har italesat nationalistiske tendenser, en stor rolle i protesterne, fortæller Matilde Kimer. Det giver nemlig de nationalistiske grupper en vis legitimitet. - Man tillader jo, at der er de her forskellige selvtægtsgrupper i Moskva, som tager rundt og jager immigranter, og i denne her specifikke sag har man ovenikøbet tilladt, at 150 mand nu skal gå rundt og banke på døre for at se, om de kan finde morderen I dag er det kommet frem, at det russiske politi har anholdt flere end tusind medarbejdere i det angrebne butikscenter. I følge New York Times betegner politiet indsatsen som en præventiv razzia, og man undersøger nu de tilbageholdte for mulige kriminelle forbindelser.",Russiske nationalister jager drabsmand i selvtægt,http://dr.dk/nyheder/udland/russiske-nationalister-jager-drabsmand-i-selvtaegt,2013-10-14 14:04:00+00:00
2013-10-07T10:07:00+00:00,"Hør indslag Årligt krydser tusindvis af illegale immigranter grænsen til Europa - en rejse, der ofte er forbundet med fare. I sidste uge kæntrede en båd ud for den italienske kyst, hvor flere hundrede frygtes omkommet. ""Ulykken ved Lampedusa er endnu et resultat af, at EU har lagt stort pres på de sejlruter, som kommer fra Nordafrika og mod Europa - og folk bliver mere desperate"", forklarer Hans Lucht, som er antropolog og seniorforsker på Dansk Institut for Internationale Studier til P1 Morgen. Størstedelen af flygtningene på båden kom fra Eritrea og Somalia. Men ifølge Hans Lucht er det generelt en meget blandet strøm af flygtninge, der krydser grænsen til Europa. ""Mange kommer fra de konfliktplagede lande i Mellemøsten - Syrien, Irak og Afghanistan - og så er der også tale om et stort antal immigranter fra Vestafrika,"" forklarer Hans Lucht. Flygtningene er ofte familier, der rejser i samlet flok - eller enlige unge mænd, der søger lykken i Europa. ""Det handler om desperation. For immigranterne rejser ofte til trods for, at de udmærket er klar over, at de sætter deres liv på spil,"" forklarer Hans Lucht. ""Det der gør, at mange reagerer voldsomt efter denne ulykke er, at man ser de mange døde. De fiskes op og ligger på kajen ved Lampedusa,"" forklarer Hans Lucht. ""Man får et moralsk chok og kan ikke holde ud at se på, at så mange drukner. Det passer ganske enkelt ikke på de europæiske værdier,"" forklarer han. Og derfor kan en så tragisk ulykke få politiske konsekvenser. ""Man vil se nu, at der bliver taget hul på en diskussion af, hvor EU's asylpolitik og grænsekontrol går. Frankrig har talt om at indkalde de andre EU-lande til møde"", forklarer Hans Lucht til P1 Morgen.",Bådulykke skaber fokus på flygtningeproblem,http://dr.dk/nyheder/udland/baadulykke-skaber-fokus-paa-flygtningeproblem,2013-10-07 10:07:00+00:00
2013-10-04T08:22:00+00:00,"Italien sørger fredag over de 300 immigranter, som frygtes at være omkommet i den værste ulykke af sin art i Italien. Der flages på halv over hele Italien, og i skolerne holdes der et minuts stilhed for at mindes ofrene, der hovedsageligt kommer fra Somalia og Eritrea. Der var fredag formiddag fundet 111 druknede og reddet 155 overlevende op af vandet. Det skønnes, at der har været mellem 450 og 500 mennesker om bord på den 20 meter lange båd, der var sejlet fra byen Misrata i Libyen mod øen Lampedusa. Redningsfolk tror, at mange lig er blevet ført længere ud på havet af den kraftige strøm omkring Lampedusa. Overlevende har fortalt, at båden kæntrede, da de satte ild til et tæppe for at tiltrække sig den italienske kystvagts opmærksomhed. En af forklaringerne lyder, at folk om bord rykkede til den ene side af båden, da bålet blev tændt, og det fik den til at kæntre. En tuneser, som var en del af mandskabet om bord på båden, er anholdt af det italienske politi. Italiens præsident, Giorgio Napolitano, har efter ulykken opfordret til, at politikerne skrotter loven, der forbyder hjælp til illegale indvandrer. Det er en lov, som kan straffe dem, der medvirker til at redde immigranter. /ritzau/AFP",Italien flager på halv for 300 bådflygtninge,http://dr.dk/nyheder/udland/italien-flager-paa-halv-300-baadflygtninge,2013-10-04 08:22:00+00:00
2011-05-18T07:54:00+00:00,"Da det mexicanske politi tirsdag stoppede to lastvogne i den sydlige delstat Chiapas, viste de sig at rumme 513 mennesker i trailerne. Stuvet tæt sammen i lastbilerne håbede de på at komme nordpå, hvor andre menneskesmuglere så skulle bringe dem over grænsen til det forjættede land - USA. Over 400 af de 513 er fra Guatemala. 22 er fra forskellige lande i Asien.Resten er med få undtagelser fra El Salvador og Ecuador. I alt var der 32 kvinder og fire mindreårige børn. Menneskesmuglingen blev afsløret af en rutinekontrol på en landevej, hvor man anvendte et radar-udstyr til at skanne lastvogns-trailerne. Ifølge myndighederne havde immigranterne befundet sig i lastvognene i adskillige timer, da de blev fundet, og forholdene var umenneskelige. Alle var stærkt påvirket af sammenstuvningen, varmen, manglen på vand og luft. Foran dem ventede en tur på mere end 2000 kilometer. Afhøringerne peger ifølge myndighederne samstemmende på, at de mange immigranter hver betalte 7.000 dollar for at blive smuglet til USA. Lasten havde således en værdi for menneskesmuglerne på 18,8 millioner danske kroner. Strømmen af immigranter, der forsøger at komme illegalt ind i USA, har gjort menneskesmuglingen i Mexico til en milliardforretning, som den organiserede kriminalitet har sat i system. Immigranterne er i alle henseender i fare under vejs til USA: de betaler skrupelløse kriminelle for at bringe sig til USA, men har ingen sikkerhed for at det sker. Mange mexicanske politifolk og myndighedspersoner samarbejdet endda tæt med menneskesmuglerne om at afpresse immigranterne yderligere. De ulykkeligste bliver stillet overfor alternativet - enten medvirker I til at smugle narkotika til USA, eller også bliver I slagtet. Fundet af flere massegrave i delstaten Taumalipas, der grænser op til Texas, har dokumenteret, at immigranterne løber en enorm risiko. Typisk er immigranterne dog mere værd i live for de kriminelle. Menneskeretsorganisationen CDHM har opgjort at der i løbet af seks måneder i 2010 blev rapporteret 11.333 sager, hvor papirløse immigranter var blevet tilbageholdt og løsladt mod løsepenge. I mange sager har politifolk og andre myndighedspersoner været direkte medvirkende. Så sendt som tirsdag blev to ansatte i migrationsmyndigheden i Chiapas anholdt, anklaget for at have tvunget en ung honduransk kvinde til at prostituere sig. Den konstante strøm af immigranter, der søger mod USA fra de små centralamerikanske republikker syd for Mexico, fødes at det fremadskridende sammenbrud i økonomi, politik og institutioner. Fattigdommen er udbredt, arbejde er ikke til at få og Guatemala og Honduras er i dag så genneminfiltrerede af narkokarteller, at mange vil mene at de er værre stillet end selv Mexico. Forleden erklærede Guatemalas præsident hele den nordlige provins Peten i undtagelsestilstand, efter at bevæbnede mænd fra det mexicanske narkokartel Los Zetas søndag massakrerede 27 landarbejdere i en aktion, der formodes at være en del af narko-gangsternes territorial-krige.",Menneskelast til 19 millioner,http://dr.dk/nyheder/udland/menneskelast-til-19-millioner,2011-05-18 07:54:00+00:00
2013-10-18T14:09:24+00:00,"Græske myndigheder har fredag arresteret 78 immigranter, som landets kystvagt formoder er syriske flygtninge. Det oplyser landets kystvagt. Anholdelserne er sket på ferieøen Rhodos, der ligger tæt på Tyrkiet i den østlige del af Det Ægæiske Hav. De græske myndigheder har ledt efter flygtningene på Rhodos siden onsdag, da to mænd, som mistænkes for at være menneskesmuglere, blev anholdt på en båd, der sejlede under tyrkisk flag. Grækenlands kystvagt har ikke endnu oplyst noget om flygtningenes identitet, men lokale medier rapporterer, at der er tale om syriske flygtninge. I tirsdags reddede kystvagten 73 syriske flygtninge, der var fanget på en båd, der flød rundt i Det Ioniske Hav, der ligger syd for Adriaterhavet mellem Grækenland og Italien. /ritzau/AFP",Græsk kystvagt anholder 78 syriske flygtninge på Rhodos,http://dr.dk/nyheder/udland/graesk-kystvagt-anholder-78-syriske-flygtninge-paa-rhodos,2013-10-18 14:09:24+00:00
2013-10-11T14:02:00+00:00,"Mindst 12 immigranter er omkommet, efter at en båd er kæntret ud for Egyptens kyst. Det skriver nyhedsbureauet AFP. Det vækker mindelser om flygtningekatastrofen i sidste uge, hvor flere end 300 flygtninge undervejs til Europa frygtedes at være omkommet, da et båd sank ud for middelhavsøen Lampedusa. Ifølge Italiens premierminister, Enrico Letta, vil flygtninge og indvandring komme på dagsordenen på næste EU-topmøde senere i oktober. Enrico Letta besøgte tidligere på ugen Lampedusa sammen med EU-Kommissionens formand, José Manuel Barroso, og EUs kommissær for indre anliggender, Cecilia Malmström. Bagefter gav de alle udtryk for chok og sorg efter at have set kister med ofre og mødt nogle af de overlevende fra katastrofen, hvor flere end 300 flygtninge frygtes at være omkommet. /ritzau/AFP",Mindst 12 bådflygtninge er druknet ud for Egypten,http://dr.dk/nyheder/udland/mindst-12-baadflygtninge-er-druknet-ud-egypten,2013-10-11 14:02:00+00:00
2010-08-19T04:33:00+00:00,"USA deporterede 400.000 mennesker i 2009, hvoraf 128.000 bliver betegnet som kriminelle af ministeriet for national sikkerhed. I alt ""393.000 udenlandske statsborgere blev sendt ud af USA, hvilket er den syvende rekord i træk"", skriver ministeriet i en meddelelse. 72 procent af de deporterede er mexicanere uden opholdstilladelse. USA's præsident, Barack Obama, har sagt, at regeringen vil gennemføre en immigrationsreform, der skal føre til mere afklarede forhold for de mere end 11 millioner ulovlige immigranter, som opholder sig i landet.",USA deporterede 400.000 i 2009,http://dr.dk/nyheder/udland/usa-deporterede-400000-i-2009,2010-08-19 04:33:00+00:00
2008-05-28T19:45:27+00:00,"Den italienske Super Cup-finale mellem mestrene fra Inter og AS Romas pokalvindere skal måske spilles i udlandet, oplyser ledelsen i den italienske liga onsdag. Det vil klubberne overveje, men det kommer an på, hvem der byder ind, siger ligaens formand, Antonio Matarrese. Italienske medier gætter på, at New York er et godt bud, fordi byen har mange italienske immigranter.",Italiensk Super Cup måske i udlandet,http://dr.dk/sporten/fodbold/italiensk-super-cup-maaske-i-udlandet,2008-05-28 19:45:27+00:00
2013-08-16T14:28:00+00:00,"En af af de mest legendariske klaverproducenter i verden skifter ejer. Prisskiltet lyder på knap tre milliarder kroner. Det berømte klavermærke Steinway & Sons, der har leveret instrumenter til nogle af verdens største musikere gennem tiderne, er blevet solgt for 512 millioner dollar. Det svarer i dagens kurs til cirka 2,9 milliarder kroner. Køberen er hedgefond-manden John Paulson, der i sidste øjeblik overbød en anden og dermed sikrede sig et af musikkens stærkeste varemærker. En stor del af verdens største musikere fra Stevie Wonder og Paul McCartney over Jimi Hendrix, Lady Gaga og Elton John til George Gershwin og den russiske komponist Sergei Rachmaninoff har gennem årene spillet på de berømte klaverer. Prisen for et splinternyt Steinway-instrument starter i Danmark på omkring 225.000 kroner. Firmaet blev grundlagt i New York i 1853 af den tyske immigrant Heinrich Engelhard Steinweg. Han skiftede senere navn til Henry E. Steinway og etablerede undervejs selskabets andet hovedsæde i Hamburg i Tyskland. Den dag i dag har Steinway & Sons stadig to hovedsæder. Flygelmageren er blandt andet leverandør til det britiske kongehus, ligesom en række af verdens koncertsale og Det Hvide Hus i Washington er udstyret med et Steinway-flygel. /ritzau/","Legendarisk klavermager solgt for 2,9 milliarder",http://dr.dk/nyheder/kultur/musik/legendarisk-klavermager-solgt-29-milliarder,2013-08-16 14:28:00+00:00
2010-01-26T02:09:00+00:00,"Californiens guvernør, Arnold Schwarzenegger, mener, at delstaten kan reducere sine udgifter til at drive fængselsvæsen betydeligt ved, at betale Mexico for at bygge fængsler med plads til de 20.000 illegale mexicanske immigranter, som afsoner i domme i Californiens fængsler. Guvernøren udtalte sig om emnet ved en pressekonference i går. Senere trak Schwarzeneggers medarbejdere dog lidt i land ved at pointere, at idéen ikke umiddelbart står over for at blive realiseret, men at tanken blot er blevet nævnt for Schwarzenegger, som i forvejen er stærk fortaler for, at private fængsler kan være løsningen på statens store problem med overfyldte fængsler.",Arnold vil betale Mexico for fængsler,http://dr.dk/nyheder/udland/arnold-vil-betale-mexico-faengsler,2010-01-26 02:09:00+00:00
2013-05-03T14:38:00+00:00,"Fredagens lokalvalg i Storbritannien tegner til at blive en markant sejr for det nye EU-skeptiske parti Uafhængighedspartiet, mens premierminister David Camerons konservative får klø. Det nationalistiske og EU-skeptiske parti har vundet 26 procent af stemmerne ifølge de foreløbige optællinger. Det er det bedste resultat for et såkaldt fjerde parti - et andet parti end de tre veletablerede i Storbritannien - siden Anden Verdenskrig. - Det vil sende en chokbølge gennem etablissementet, siger Nigel Farage, leder af Uafhængighedspartiet. Uafhængighedspartiet har som mål at trække Storbritannien ud af EU og at sætte en stopper for det, som partiet kalder en åben dør for immigranter. Valgresultatet understreger også de problemer, David Cameron kan komme til at stå over for, når han skal søge genvalg i 2015. Valgsejren til Uafhængighedspartiet falder i et landområde, der normalt har været en konservativ højborg. Den britiske premierminister har tidligere afvist det nye parti som en flok kagehoveder, tosser og skabsracister, og en anden konservativ minister har kaldt medlemmerne for en samling klovne inden lokalvalget. Selvom Uafhængighedspartiet endnu ikke har sæder i det 650-medlemmer store underhus i det britiske parlament, vil jordskredssejren ved lokalvalgene formentlig tvinge Cameron til at trække sin politik i retning af en mere EU-kritisk linje. ritzau/AFP",Nationalister får medvind ved britisk lokalvalg,http://dr.dk/nyheder/udland/nationalister-faar-medvind-ved-britisk-lokalvalg,2013-05-03 14:38:00+00:00
2013-05-02T10:22:00+00:00,"Græske politistyrker har brugt tåregas mod demonstranter fra den højreekstremistiske gruppe Gyldent Daggry, der forsøgte at gennemføre en aktion, hvor de delte mad ud udelukkende til grækere. Partiet ønsker at sende alle illegale indvandrere ud af Grækenland, efter at Athens borgmester, Giorgos Kaminis, havde svoret, at der vil blive slået hårdt ned på racistisk og fremmedfjendsk velgørenhed. Kaminis siger, at aktionen ikke var anmeldt og ulovlig samt hadefuld. Politifolk sendte tåregas mod en lastbil med mad, som medlemmer af Gyldent Daggry ville dele ud foran parlamentet forud for den græsk-ortodokse påske i weekenden. Sidste år gennemførte Gyldent Daggry en lignende aktion på samme plads. Her blev folk bedt om at vise id-kort, inden gruppen ville give dem mad, fordi den ville sikre, at indvandrere ikke fik noget. Gyldent Daggry fik 18 af de 300 pladser i det græske parlament ved valget sidste år, og det er hurtigt blevet landets tredjemest populære parti. Dets medlemmer er gentagne gange blevet beskyldt for racistiske angreb på indvandrere. Grækenland er indgangsvejen for mange asiatiske og afrikanske immigranter, som søger mod EU. /ritzau/dpa",Græsk politi griber ind over for racistisk aktion,http://dr.dk/nyheder/udland/graesk-politi-griber-ind-over-racistisk-aktion,2013-05-02 10:22:00+00:00
2011-04-27T12:52:00+00:00,"EU vil lide et alvorligt knæk, hvis medlemslandene beslutter sig for igen at indføre grænsekontrol og dermed sætte en begrænsning for den fri bevægelighed mellem EU-landene. Det siger Yves Pascouau, senioranalytiker ved EU-tænketanken European Policy Centre i Bruxelles. - Vi er i en situation, hvor EU prøver at tilpasse sig exceptionelle omstændigheder i stedet for at holde sig til den generelle idé om fælles tillid, og at de eksterne grænser er en fælles grænse, siger han til Ritzau. - Hvis vi ændrer Schengen-reglerne og genindfører grænsekontrol, så vil vi ikke længere have et system, der bygger på fælles tillid. Det er den største fare for Schengen-systemet, siger Yves Pascouau. Udmeldingen kommer oven på Italien og Frankrigs fælles anmodning til EU om at lave en reform af Schengen-aftalen. De to lande frygter en massiv strøm af immigranter fra Nordafrika og vil derfor have EU til at gøre det lettere for landene at indføre flere grænsekontroller i særlige situationer. Også i Danmark er diskussionen om at genindføre grænsebommene blusset op. - Spørgsmålet er, om kommissionen vil følge Italien og Frankrigs forslag, eller om de vil bevare en mere stærk holdning og forsvare Schengen-samarbejdet, som det er, siger Yves Pascouau. Selve debatten bliver taget yderst alvorligt i EU, da de frie grænser er en af EU's grundlæggende værdier. - Kommissionen har reageret meget hurtigt, fordi forslaget rammer en meget, meget sensitiv problemstilling. - Det, at forslaget kommer fra to lande, der har været med til at grundlægge EU, sender dårlige tegn. Men jeg ved ikke, hvordan Ministerrådet og EU-Parlamentet vil reagere, siger han. EU-Kommissionen ventes at komme med sin vurdering af Itailen og Frankrigs forslag den 4. maj.",EU-landes mistillid truer Schengen-aftale,http://dr.dk/nyheder/udland/eu-landes-mistillid-truer-schengen-aftale,2011-04-27 12:52:00+00:00
2012-12-17T08:23:00+00:00,"Uroplagede Libyen har lukket grænsen til fire af sine nabolande og erklæret det vidtrækkende ørkenområde i den sydlige del af landet for en lukket militærzone. Grænserne lukkes - midlertidigt - til landene Chad, Niger, Sudan og Algeriet, rapporterer det officielle nyhedsbureau Lana. Ved et officielt dekret kan landets forsvarsministerium nu også udpege en militærguvernør med magtbeføjelser til at anholde flygtninge og deportere illegale immigranter. Premierminister Ali Zeidan vendte sidste uge tilbage fra en rundrejse i regionen, hvor han opfordrede flere af nabolandene til et møde i Libyen. På dagsordenen er spørgsmålet om, hvordan man kan sikre de fælles grænser bedre. Libyens sydlige del er plaget af lovløshed, narkotrafik og et stigende antal voldsepisoder med væbnede militser. At genskabe lov og orden i området er ikke bare vigtigt for Libyen, men også for stabiliteten i regionen som sådan. Libyens nye regering kæmper for at slå sin autoritet fast i landet, der er oversvømmet af våben efter opgøret mod Gaddafi. Opstanden mod hans mangeårige styre begyndte i februar 2011. /ritzau/Reuters",Libyen lukker grænsen til flere nabolande,http://dr.dk/nyheder/udland/libyen-lukker-graensen-til-flere-nabolande,2012-12-17 08:23:00+00:00
2013-10-26T10:37:00+00:00,"Den græske hovedstad, Athen, lægger lørdag aften gader til højreekstremister fra partiet Gyldent Daggry, der har bebudet en demonstration for at protestere mod anklager og sigtelser mod en række af partiets ledere. Modstandere af partiet har bebudet, at de så også vil demonstrere lørdag aften. Myndighederne har taget hårdt fat om partiet, efter at en antifascistisk rapsanger i september blev myrdet af en mand, der har erklæret sig som nynazist og har forbindelser til partiet. Demonstrationen kommer samtidig med, at myndighederne er ved at lægge sidste hånd på endnu en række anklageskrifter, som ventes rejst mod flere andre af de ledende personer i Gyldent Daggry - måske i næste uge. Lederen af partiet, Nikos Michaloliakos, næstformanden Christos Pappas og parlamentsmedlem Yiannis Lagos sidder i et topsikret fængsel i Athen og er anklaget for at drive og tilhøre en kriminel gruppe. I alt er seks partifolk anklaget i sagen, og justitsmyndighederne arbejder på at anklage yderligere tre. Regeringen har efter mordet fjernet Michaloliakos' og seks medlemmers immunitet, og over 30 fremtræden medlemmer af partiet er fængslet. Gyldent Daggry siger, at myndighederne er i gang med ren politisk forfølgelse. Partiet kalder det uretfærdigt, illegalt og forfatningsstridigt. - Det eneste formål med denne beskidte mudderkrig er politisk udslettelse af Gyldent Daggry, den eneste politiske magt, som modsætter sig nedskærings-stormen, siger partiet. Gyldent Daggry er det tredje mest populære parti i Grækenland og har 18 mandater i parlamentet. Partiet har sat sig imod de store besparelser og nedskæringer, som Grækenland har indført for at få internationale kriselån til at klare sig igennem den store økonomiske nedtur, der har ramt landet. Samtidig er partiet meget kritisk over for indvandrere. Vidner har fortalt, at højtstående medlemmer af partiet har deltaget i overfald på immigranter. /ritzau/AFP",Græske højreekstremister demonstrerer i Athen,http://dr.dk/nyheder/udland/graeske-hoejreekstremister-demonstrerer-i-athen,2013-10-26 10:37:00+00:00
2013-09-29T10:17:00+00:00,"David Cameron har nyheder til vælgerne. Den britiske premierminister deltager fra mandag i sit konservative partis kongres i Manchester, men i et tv-interview forud for kongressen siger Cameron, at han er på vej med skattelettelser. Samtidig siger han, at Storbritannien måske vil trække sig ud af Den Europæiske Menneskeretskonvention. Hans eget parti er splittet om Storbritanniens forhold til EU. Mange vil helt ud af EU eller have et løsere samarbejde med EU og andre europæiske institutioner. Cameron siger, at han vil gennemføre, hvad han kalder en radikal genforhandling om det britiske forhold til europæiske institutioner. Det skal blandt andet have til formål at sikre, siger Cameron, at britiske regeringer kan deportere illegale immigranter og kriminelle, og det kan så betyde et farvel til Den Europæiske Menneskeretskonvention. Cameron har i øvrigt tidligere erklæret, at Storbritannien skal have en folkeafstemning om landets tilhørsforhold til EU i 2017. I interviewet siger Cameron også, at han vil forsøge at få økonomien, der er begyndt at komme sig igen, til at bide sig godt fast i genopretningen. - Den eneste måde, hvorpå levestandarden kan få et vedvarende løft, er ved at holde genopretningen i gang. Økonomien bevæger sig nu, og vi skal blive ved med at skabe arbejdspladser og skære på det offentlige underskud, siger han til BBC. Han tilføjer, at der kan komme skattelettelser for de, der tjener mindst. - Jeg vil gerne se, at vi hjælper hårdtarbejdende mennesker, specielt de lavestlønnede, sådan at de kan beholde flere af deres egne penge. Så de kan bruge dem, som de vil, siger premierministeren. Storbritannien skal have sit næste parlamentsvalg senest i 2015. /ritzau/Reuters",Cameron varsler opgør med Menneskeretskonvention,http://dr.dk/nyheder/udland/cameron-varsler-opgoer-med-menneskeretskonvention,2013-09-29 10:17:00+00:00
2010-10-17T07:41:00+00:00,"Der blev lagt en skarp tone for dagen, da den tyske kansler Angela Merkel holdt tale for en gruppe unge konservative fredag. Merkel erklærede tanken om et multikulturelt samfund i Tyskland fallit. - Forstililngen om at bygge et multikulturelt samfund, hvor alle lever side om side uden problemer, må siges at have fejlet stort, sagde hun blandt andet. Merkel krævede derfor bedre integration af landets 16 millioner immigranter. Især skal der fokus på at lære udlændinge at tale tysk. - Men vi må omvendt give det indtryk, at folk, der ikke taler tysk, ikke er velkomne, sagde hun. Angela Merkels udtalelser kommer samme uge som en ny undersøgelse, der viser, at fremmedfjendskheden er stigende i Tyskland. Undersøgelsen er lavet af Friedrich-Ebert-fondens tænketank og viser blandt andet at 36,5 % af tyskerne mener, at forbundsrepublikken er under pres fra stærk fremmed indflydelse.",Merkel: Multikulturelt tysk samfund har fejlet,http://dr.dk/nyheder/udland/merkel-multikulturelt-tysk-samfund-har-fejlet,2010-10-17 07:41:00+00:00
2012-08-07T08:08:00+00:00,"Indtil for få måneder siden var Twaiba Kanafabi en ganske almindelige syrisk immigrant i Canada. Men i juni måned besluttede den kvindelige ingeniør at rejse fra sin mand og to børn på tre og seks år for at slutte sig til Den Frie Syriske Hær. Nu sidder hun i camouflage-uniform i en by i det sydlige Tyrkiet, hvor hun bliver trænet til at kæmpe i den borgerkrig, der udfolder sig i hendes moderland. Stadig flere melder sig til oprørshæren Den frie syriske Hær og bliver ligesom Thwaiba Kanafani lært op i Tyrkiet. - Noget af træningen står folk fra oprørshæren for, men en del af den sørger tyrkerne for, siger Twaiba Kanafani til BBC Hun fortæller videre, at hun og andre kvindelige oprørere i høj grad bruges til at spionere mod militær og myndighederne i Syrien. Selv har hun lige været inde over grænsen til byen Aleppo i en mission, som gik galt. Hendes to mandlige kolleger, der var med, blev begge dræbt. Thwaiba Kanafani siger, at den træning som Tyrkiet yder er meget vigtig for oprørerne, fordi mange af dem, der har sluttet sig til Den frie syriske Hær, ikke har været soldater og derfor ikke kender til våbenbrug. Men hun vil ikke sige alt for meget om den tyrkiske indsats for ikke skade Tyrkiet. - Tyrkerne hjælper os meget, så vi ville ikke give informationer om det, siger hun.",Kvinde forlod sine børn og blev oprører i Syrien,http://dr.dk/nyheder/udland/kvinde-forlod-sine-boern-og-blev-oproerer-i-syrien,2012-08-07 08:08:00+00:00
2012-01-27T06:40:00+00:00,"Linjerne var endnu engang trukket skarpt op, da de republikanske præsidentkandidater natten til fredag stødte sammen i en tv-transmitteret debat forud for næste uges primærvalg i Florida. I en 90-minutter lang ordstrid mellem de fire kandidater var det især de to førende kandidater Mitt Romney og Newt Gingrich, der gik i kødet på hinanden. Flere gange undervejs lykkedes det Romney - som overraskende tabte i South Carolina - at trænge sin modkandidat op i et hjørne på emner om indvandring, økonomi og ikke mindst en månebase. Debattens spændingsniveau var ekstra højt og tonen skarp, fordi der er tæt kamp om at sikre sig sejren i Florida. Primærvalget i Florida har stor betydning for, hvem der ender som Republikanernes kandidat. På Universitetet i North Florida i Jacksonville var Romney efter Gingrich gennem hele debatten. Og Romney og de to andre kandidater, Rick Santorum og Ron Paul, udfordrede alle Gingrich for hans udtalelse om, at han vil bygge en månebase. Romney mente, at pengene kunne bruges bedre et andet sted, og at det nok var en stor, men bestemt ikke god idé. Ron Paul benyttede lejligheden til at levere - vurderet på amerikansk humorskala - aftenens sjoveste kommentar. - Jeg synes ikke, vi skal til månen. Men måske skulle vi overveje at sende nogle politikere derop, sagde han. Skænderier brød ud allerede i forbindelse med det første spørgsmål, som handlede om illegale immigranter. Og tonen blev endnu skarpere, da Romney's store formue og Gingrichs arbejde for Freddie Mac kom til diskussion. Freddie Mac var i mange republikaneres øjne medvirkende til at prikke hul på boligboblen og udløse den finanskrise, der har ramt Florida særligt hårdt. Senere i debatten beskyldte Gingrich Mitt Romney for at være ""anti-immigrant"", men det skulle han ikke have gjort: - Det er utilgiveligt. Jeg er ikke imod immigration. Min far blev født i Mexico. Så det er frastødende at kalde mig det. Lad være med at bruge den slags ord, sagde Romney i et hårdt angreb på sin konkurrent. Samtidig benyttede Romney lejligheden til at betegne Gingrich som en krejler på grund af arbejdet som lobbyist for Freddie Mac. De to kandidater ligger tæt i meningsmålingerne forud for primærvalget den 31. januar. /ritzau/",Romney presser Gingrich i afgørende debat,http://dr.dk/nyheder/udland/romney-presser-gingrich-i-afgoerende-debat,2012-01-27 06:40:00+00:00
2010-09-03T04:06:34+00:00,"Et sammenstød mellem soldater og bandemedlemmer tæt på byen Monterrey i det nordlige Mexico har kostet 25 mennesker livet. Soldaterne stormede en træningslejr med personer mistænkt for at tilhøre en bande af narkosmuglere. Sammenstødet mellem de to grupper foregik i staten Nuevo Leon, hvor myndighederne i sidste uge fandt ligene af 72 immigranter. Det er uklart, om der er soldater blandt de dræbte, siger en talsmand fra det mexicanske forsvarsministerium til avisen El Universal. Myndighederne mener, at en strid mellem de to narkobander Golf-kartellet og Zeta-kartellet i staterne Tamaulipas og Nuevo Leon har forbindelse til den træningslejr, som soldaterne stormede. 28.000 mennesker er blevet dræbt i Mexico siden slutningen af 2006, hvor landets præsident, Felipe Calderon, erklærede de mexicanske narkokarteller krig. - Det er en stadig mere blodig krig mellem organiserede kriminelle grupper, der kæmper om territorium, markeder og ruter, siger Calderon.",25 dræbt i mexicanske narkostridigheder,http://dr.dk/nyheder/udland/25-draebt-i-mexicanske-narkostridigheder,2010-09-03 04:06:34+00:00
2013-05-15T12:20:00+00:00,"Op til Cannes-festivalen vil filmanmelder og vært på DR Ks filmprogram Filmselskabet, Maria Månson, gennemgå og vurdere de palmenominerede film. Mexicanske Amat Escalante er med sine kun 34 år konkurrencens yngste. Hans første erfaring med Cannes-festivalen var i 2005, da hans spillefilmsdebut Sangre var med i sidekonkurrencen Un Certain Regard. Escalante ynder at beskæftige sig med sin mexicanske arv på den ene eller anden måde, som fx i Los Bastardos (2008), der omhandler mexicanske immigranter, der går MEGET langt i jagten på penge til familien i hjemlandet. Med Heli er Escalante nomineret i hovedkonkurrencen for første gang. Jeg har simpelthen ikke kunnet finde en entydig synopsis til filmen.. Så det må blive en overraskelse. Dog ser det ud til at blive en fortælling om narkokriminalitet, men det kan jo betyde mange ting. Heller ikke her er der meget hjælp. Escalante bruger oftest helt uprøvede kræfter, og Heli er ingen undtagelse. Til gengæld er hans co-producer og meget gode ven Carlos Reygadas, der var nomineret i Cannes sidste år med Post Tenebras Lux. Festivalens præsident franske Thierry Fremaux er meget glad for både Reygadas og Escalante, så selvom der nok er større auteurs med mere ambitiøse film i årets konkurrence, så er der en positiv velvilje hos ledelsen. Om der også er det i juryen, vil vise sig. En mexicansk film har aldrig vundet palmerne, men jeg tror altså heller ikke på det i år. Og det siger jeg så uden at vide noget som helst om filmens handling - flot!",Guide til Guldpalmen: Heli,http://dr.dk/nyheder/kultur/film/guide-til-guldpalmen-heli,2013-05-15 12:20:00+00:00
2013-05-04T05:15:00+00:00,"Det britiske Uafhængighedsparti UKIP har sikret sig en iøjnefaldende sejr ved fredagens lokalvalg i Storbritannien, mens premierminister David Camerons konservative tropper til gengæld får klø. Hver fjerde stemme - eller mere præcist 23 procent ifølge BBC's prognoser - er gået til det nationalistiske parti, der tordner mod EU og kræver briterne ud af unionen. Dermed bliver Uafhængighedspartiet det tredjestørste på byrådsniveau i Storbritannien og kan næsten måle sig med de konservative på andenpladsen, der står til 25 procent af stemmerne. Arbejderpartiet Labour kan notere sig for 29 procent. - Vi er blevet misbrugt af alle. Hele det politiske etablissementet. Nu er de chokerede og lamslåede, siger partiets leder, den flamboyante Nigel Farage, som fejrede valgsejren med en stor engelsk fadøl på en pub i London. Uafhængighedspartiet har som mål at trække Storbritannien ud af EU og at sætte en stopper for det, som partiet kalder en ""åben dør for immigranter"". Valgresultatet understreger også de problemer, David Cameron kan komme til at stå over for, når han skal søge genvalg i 2015. Den britiske premierminister har tidligere afvist det nye parti som en ""flok kagehoveder, tosser og skabsracister,"" og en anden konservativ minister har kaldt medlemmerne for en ""samling klovne"" inden lokalvalget. Selvom Uafhængighedspartiet endnu ikke har sæder i det 650-medlemmer store underhus i det britiske parlament, vil jordskredssejren ved lokalvalgene formentlig tvinge Cameron til at trække sin politik i retning af en mere EU-kritisk linje. Premierministeren har det seneste år været under markant pres fra sine egne konservative partifæller og UKIP. Udfaldet af lokalvalget bliver derfor fulgt nøje i Bruxelles, hvor mange har blikket rettet frem mod Europaparlamentsvalget i 2014. I et forsøg på at vinde terræn hos nogle af UKIP-vælgerne, har Cameron tidligere på året meddelt, at han vil forhandle nye aftaler på plads for briterne med EU, og han har bebudet en folkeafstemning om briternes EU-medlemskab i 2017. ritzau/AFP",Britiske nationalister giver Cameron klø,http://dr.dk/nyheder/udland/britiske-nationalister-giver-cameron-kloe,2013-05-04 05:15:00+00:00
2013-05-24T13:00:00+00:00,"Hvem er Alex Van Warmerdam? Eller Francois Ozon og Jim Jarmusch for den sags skyld? Det bugner af film og folk på festivalen Cannes, og ikke alle instruktørerne er nogen, vi lige hører om til dagligt herhjemme. Derfor giver Maria Månson fra Filmselskabet på DR K en grundig indføring i, hvem der står bagved og foran kameraerne i hovedfilmene - og så giver hun også sin vurdering af filmenes vinderchancer. Måske bliver det til danske palmer på søndag? Listen er lang, men den er fyldt med brugbar viden, du kan tage med dig i biografen eller fyre af overfor kollegaerne ved kaffemaskinen. Zap igennem den, eller klik dig videre til flere informationer om de enkelte film.  Steven Soderbergh: Behind the Candelabre I 1989 blev han den yngste palmevinder nogensinde. Nu deltager Soderbergh igen i hovedkonkurrencen, og det er efter sigende hans sidste film. Matt Damon og Michael Douglas spiller hovedrollerne. Hollands første palme-kandidat i 38 år er instrueret af landets største auteur og pendant til David Lynch. Filmen er delvist produceret af danske kræfter, og Sara Hjort Ditlevsen er også at finde på rollelisten. Den afrikansk film om en delvist lam danser spås store vinderchancer i Cannes. Det er 38 år siden en afrikansk film sidst kunne tage hjem med guldpalmen i tasken. Den 34-årige instruktør Amat Escalante fra Mexico er den yngste deltager ved hovedkonkurrencen i Cannes. Hans film er hemmelighedsfuld og med amatørskuespillere i front, fortæller Maria Månson. Justin Timberlake og Carey Mulligan i et portræt af den amerikanske 60'er folk-rock-scene lavet af brødrene bag kultklassikere som The Big Lebowski, Fargo og No Country for Old Men. Francois Ozon er flamboyant og manipulationens mester, ifølge Maria Månson. I år præsenterer han juryen i Cannes for en teenagepige, der af egen fri vilje bliver prostitueret. Arnaud Desplechin: Jimmy P: Psychotherapy of a Plains Indian Instruktøren Arnaud Desplechin er nomineret til en guldpalme for femte gang, men har endnu ikke vundet én. I den aktuelle film spiller Benicio Del Toro en krigstraumatiseret indianer. Italienske Paolo Sorrentino præsenterer i filmen Cannes-publikummet for en aldrende journalist, der går helt til grænsen for at holde sig ung. La Vie d'Adèle handler om den 15-årige Adèle, der står midt i en spirende start på sin seksuelle identitet. Hun kurtiseres af en mand, men er samtidig draget mod en pige. Legendariske Roman Polanski er tilbage med endnu en filmatisering af et teaterstykke. Til at spille hovedrollen har han hyret sin egen hustru Emmanuelle Seigner. Kunne du lide Nader og Simin – en separation? Hvad med The Artist? Nu kan du få instruktøren af den ene og hovedrolleindehaveren fra den anden i én og samme film - hvem lugter en pris i farvandet? Mads Mikkelsen er i Cannes for andet år i træk. Denne gang er han højt til hest, når han spiller hovedrollen i Arnaud des Pallières filmatisering af en berømt Heinrich Von Kleist-roman. Instruktør Alexander Payne sender en gammel, gnaven mand på ud på de amerikanske landeveje i selskab med sin søn. Sammen jagter de en milliongevinst. Stiliseret vold og Ryan Gosling skal bringe danske Nicolas Winding Refn på palme-podiet. Det er én af de mest hypede og imødesete film på festivalen, siger Maria Månson. LÆS MERE: Guide til Guldpalmen: Only God Forgives Den amerikanske indie-legende Jim Jarmusch tager en vampyrfilm med til Cannes. Med blandt andre Tilda Swinton og Tom Hiddleston på rollelisten har filmen, ifølge Maria Månson, et af de mest interessante casts i dette års festival-line-up. Instruktør James Grays film foregår som regel i New York. Også denne gang, hvor Marion Cotillard spiller polsk immigrant i 1920'erne. Joaquin Phoenix er også med. Kinesiske Jia Zhangke er for fjerde gang med i hovedkonkurrencen i Cannes. Denne gang med en actionpræget roadmovie. Valeria Bruni Tedeschi er eneste kvindelige instruktør i kampen om Guldpalmen. Hun spiller selv hovedrollen i sin film, og så er hun Nicolas Sarkozys svigerinde. Det er aldrig til at vide, hvad der venter én, når man ser en film af japanske Takashi Miike. I Cannes deltager han med politifilmen Wara No Tate, der rummer masser af action og blod.",Stor guide: De dyster om palmerne i Cannes,http://dr.dk/nyheder/kultur/film/stor-guide-de-dyster-om-palmerne-i-cannes,2013-05-24 13:00:00+00:00
2013-04-14T11:18:00+00:00,"Stemningen er fjendtlig mellem Venezuelas regering og opposition ved søndagens valg i afdøde Chavez' skygge. Valget er et opgør mellem den fungerende præsident Nicolas Maduro, der vil fortsætte Chavez' socialistiske revolution, og oppositionslederen Henrique Capriles, som ønsker forandring i den splittede nation med 27 millioner indbyggere. Valglokalerne blev åbnet klokken seks søndag morgen (12.30 dansk tid) og lukkes klokken 18.00 (en halv time efter midnat dansk tid). Maduro, der var vicepræsident under Chavez, forsøger at fremstå som den afdøde præsidents ""søn"" og rider på en bølge af sympati efter afslutningen på Chavez-æraen. Han har lovet at fortsætte forgængerens kurs, der via olieindtægter har reduceret fattigdommen i landet fra 50 til 29 procent. Men der er udbredt usikkerhed på grund af høj kriminalitet, kronisk mangel på fødevarer og høj inflation. Spændingerne mellem regeringen og oppositionen er stærke. Regeringen bliver beskyldt for magtmisbrug ved at anvende statslige midler til Maduros valgkamp og for at bryde reglerne for, hvordan og hvornår der må føres valgkamp. Den tidligere buschauffør Nicolás Maduro har bygget sin valgkampagne op omkring sorgen og sympatien for præsidenten, der døde af kræft i starten af marts. Maduro har svoret, at han vil være trofast mod Chavez' socialistiske politik og også kopieret sin afdøde mentors frembrusende retorik. - Vil I have en mand fra det harske spidsborgerskab? Eller vil I have en arbejder, en søn af Chavez, en patriot og en revolutionær, spruttede 50-årige Maduro ved et af de afsluttende valgmøder. En meningsmåling fra midten af marts viste, at Maduro står til at få 53 procent af stemmerne, mens modstanderen, Henrique Capriles, guvernør af delstaten Miranda, må nøjes med 35 procent. Den 40-årige Capriles, der er en efterkommer af jødiske immigranter fra Europa, kæmper med at ryste sit overklassery af sig. For at få et image som folkets mand kører han blandt andet rundt i Caracas' slumkvarterer på sin motorcykel. /ritzau/AFP",Højspændt valgdrama i Venezuela går i gang,http://dr.dk/nyheder/udland/hoejspaendt-valgdrama-i-venezuela-gaar-i-gang,2013-04-14 11:18:00+00:00
2010-04-28T03:53:00+00:00,"Den amerikanske præsident, Barack Obama siger, at USA's immigrationssystem ikke fungerer, og at Kongressen snart må komme med ny lovgivning. USA's præsident, Barack Obama, siger, at det amerikanske immigrationssystem er ""i stykker"", og staten må gøre noget for at slå ned på selskaber, der hyrer illegal arbejdskraft. - Jeg vil have et system, hvor vi sikrer vores grænser... Hvor vi begynder at slå ned på selskaber, der med vilje hyrer arbejdere uden papirer, som underbyder amerikanske arbejderes lønninger, siger han. Ved et offentligt møde i Ottumwa i staten Iowa sagde Obama desuden, at Kongressen må spille ud med ny lovgivning baseret på ""sund fornuft"", der sikrer USA's grænser. Den nye lov skal ifølge Obama også sikre rimelige humanitære forhold for de mange millioner illegale immigranter, der bor i USA. - Jeg håber, vi får det på plads snart, siger Obama.",Obama: Immigration virker ikke,http://dr.dk/nyheder/udland/obama-immigration-virker-ikke,2010-04-28 03:53:00+00:00
2011-02-22T12:42:00+00:00,"På den støvede hovedgade på middelhavsøen Lampedusa betragter flere af de lokale det fænomen, der endnu engang har gjort den klejne ø til centrum for Europas opmærksomhed. Bådflygtningene, denne gang fra Tunesien, står og spiser cous cous på et af byens to torve, hvor lokale har lavet et spontant køkken med mad til de tusinder, der er ankommet siden midten af januar, hvor den tunesiske diktator, Ben Ali, blev væltet, og den arabiske revolution indledt. I knap to år har øens havn, der er tættere på Afrika end Italien kun set de lokale fiskebåde, turistbåde og færgen fra Sicilien ankomme. Aftaler mellem Silvio Berlusconi, EU og nordafrikanske diktatorer som Ben-Ali og ikke mindst Moammar Gaddafi i Libyen har holdt de spinkle træbåde væk fra Lampedusas havn, hvor de før kom i hundredvis. Lige indtil at tuneserne fik nok, og med jasmin-revolutionen sendte Ben-Ali på porten. For med Ben-Alis fald, røg også den stabilitet og en af de grænsevagter for flygtningestrømmen, som har fået Italien og EU til at se stort på diktatorernes krænkelser af basale rettigheder og grotesk korruption. Bådene fra Tunesien, synes at være stilnet delvist af nu, men de fleste af øboerne er, som mureren Tuccio Gerlando, der sidder i skyggen og holder frokostpause ikke i tvivl. Der kommer flere! Ikke mindst holder man øje med det Libyen, hvor Gaddafi med kynisk realpolitik har manøvreret sig ind i den europæiske varme. Forholdet til Libyen drejer sig om ""mere olie og færre immigranter"", som Silvio Berlusconi angiveligt skulle have forklaret sit nære forhold til den aldrende diktator. Selvom det er mere bramfrit end hvad de fleste andre EU-ledere ville sige, så har der ikke været megen kritik af den italienske regerings kontroversielle aftaler om returnering af flygtninge pågrebet i internationalt farvand til Libyen. Tværtimod synes målet at have helliget midlet. For antallet af bådflygtninge over Middelhavet har, indtil begivenhederne tog fart i Tunesien, været stærkt reduceret, til alle EU landes tilfredshed. Falder Gaddafi, så kan man nok håbe på bedre tider for de seks millioner libyere, men for de fem tusind italienere på Lampedusa, så ved man at resultatet kan være både og atter både med kurs mod EU. Gaddafi selv har tidligere truet med at gøre ""Europa sort"", og gentog i går truslen, hvis EU bakker op om demonstranterne i Libyen. Situationen på Lampedusa har dog allerede fået den italienske regering til at skrue op for retorikken, og kræve hjælp fra EU. Indenrigsminister Roberto Maroni, fra det populistiske Lega Nord, har advaret om en bibelsk udvandring fra Nordafrika, og at Italien risikerer en strøm på 80.000 flygtninge. Og selvom Maronis bombastiske udmeldinger, dels skal forklares med italiensk indenrigspolitik, så dækker de over en bekymring som deles i hele den Europæiske Union. Med et dysfunktionelt europæisk asylsystem, som særligt har voldt problemer i Grækenland, kan det have uoverskuelige konsekvenser, hvis den mest effektive grænsevagt i Nordafrika, den libyske diktator, bliver væltet og der bliver frit spil for illegale immigranter. På Lampedusa, hvor omtrent 1300 tunesere stadig er strandet på vej mod modtagecentre på Sicilien og det italienske fastland, er bekymringen tydelig. Fra sydvest kommer de tunesiske båd, og nu holder man ligeledes vågent øje med syd og sydøst, hvorfra både fra Libyen kan komme i hundredvis, hvis landet bryder sammen. En af dem, der bekymrer sig er pensionisten Anna Amante. Hun er overbevist om at lysten til et bedre liv, vil sende flere både ud på den farefulde sejlads mod Europas dørtrin, men, siger hun: - Vi har ikke plads til dem alle.",ANALYSE: Grænsevagternes fald,http://dr.dk/nyheder/udland/analyse-graensevagternes-fald,2011-02-22 12:42:00+00:00
2013-10-04T07:22:00+00:00,"Der var ikke styr på kommunikationen, da en båd med op mod 500 afrikanske flygtninge kæntrede natten til torsdag. Den Internationale Migrationsorganisation har talt med flere overlevende fra ulykken, der fandt sted natten til torsdag, og som har kostet mindst 130 personer livet. Organisationen beretter, at flygtningene og de personer, der arrangerede turen fra Libyen til Italien, var totalt uforberedte. - Normalt er disse både udstyret med satellittelefoner, eller også ringer nogen om bord til et familiemedlem i Italien, som så alarmerer myndighederne, fortæller Veronica Lentini fra den Internationale Migrationsorganisation til New York Times. - Men i dette tilfælde var der ingen, der underrettede nogen, siger hun. Det fik tilsyneladende nogle af personerne om bord på båden til at gå i panik, da båden havde ligget ud for Lampedusas kyst i et par dage, efter at en motor var gået i stykker. De forsøgte at tiltrække sig opmærksomhed ved at tænde ild til et stykke stof for at underrette andre skibe i nærheden. Ilden spredte sig imidlertid hurtigt via benzinen fra den ødelagte motor, og det fik i sidste ende båden til at gå ned. - Da branden blev startet, var der bekymring for, at båden skulle synke, og alle samlede sig i den ene side af både, og det fik den til at kæntre, siger Italiens indenrigsminister Angelino Alfano ifølge BBC. Op mod 130 af bådens passagerer druknede, herunder flere børn og gravide kvinder, mens flere hundrede fortsat savnes. Mindst 150 personer overlevede. Italienske redningsarbejdere har indtil videre fundet flere end 100 døde flygtninge. - Vi har været under vandet tre gange og har i denne omgang fundet 18 lig, fortæller lederen af eftersøgningsholdet, der har lagt de mange ligposer i snorlige rækker på Lampedusas kaj. Flere tusinde flygtninge drukner hvert år i forsøget på at nå til Europa. Det sker typisk, efter at smuglernetværk samler flygtninge fra især Syrien, Eritrea og Somalia sammen i for små både. Det står endnu ikke klart, om båden, der kæntrede natten til torsdag, var del af et smuglernetværk. Lampedusa har i de seneste årtier været hovedstad for mange tusinder afrikanske bådflygtninge, da øen ligger meget tæt på Nordafrikas kyst. Lignende ulykker sker ofte flere steder i Sydeuropa, hvor 25.000 immigranter er druknet i de seneste 20 år. Tidligere på ugen druknede 13 flygtninge eksempelvis i et forsøg på at nå til Sicilien. Italien afholder fredag sørgedag for de omkomne fra torsdagens ulykke.",Afrikanske flygtninge var hjælpeløse på vej mod Europa,http://dr.dk/nyheder/udland/afrikanske-flygtninge-var-hjaelpeloese-paa-vej-mod-europa,2013-10-04 07:22:00+00:00
2011-09-15T17:28:00+00:00,"Valget er afgjort på forhånd. I Hvert fald hvis man læser de internationale medier. - Danmark drejer fra blåt til rødt, forudser norske VG. Helle Thorning Schmidt er emne for portrætter i både svenske, norske og tyske medier, der hæfter sig ved, at hun kan blive Danmarks første kvindelige statsminister. Og så selv seriøse medier som tyske Der Speigel og det norsk finansnyhedssite E24 taget kælenavnet ""Gucci-Helle"" til sig. Mange udenlandske medier hæfter sig ved, at valget kan kan sætte Dansk Folkeparti uden for indflydelse. - Ti års højreorienteret styre, som har gjort Danmark til det mest lukkede land i Europa for immigranter, ser ud til at slutte i denne uge, skriver britiske The Guardian. - Det bliver afslutningen på højrepopulisternes de facto-lederskab i Danmark. I de forgangne ti år har Dansk Folkeparti med deres skingre leder Pia Kjærsgaard stort set dikteret i dette lille land, skriver tyske Der Spiegel Selvom der skulle komme en ny regering, så er det dog ikke ensbetydende med, at udlændigepolitikken vil ændre sig. ""Magtskifte ændrer ikke den danske linje"", skriver svenske Dagens Nyheter. - Helle Thorning-Schmidt har sagt, at udlændigepolitikken ligge rfast, selvom hun kan tænke sig at lempe nogle punkter i det pointsystem, som giver ""dygtige"" indvandrere ret til permanent opholdstilladelse, skriver Dagens Nyheter. - Socialdemokraternes tre samarbejdspartier vil alle have væsentlige lempelser i reglerne for indvandring, men et flertal i folketinget bestående af socialdemokrater og de borgerlige partier kommer til at nedstemme alle sådanne forslag.",- Gucci-Helle har vundet på forhånd,http://dr.dk/nyheder/politik/valg/valg2011/gucci-helle-har-vundet-paa-forhaand,2011-09-15 17:28:00+00:00
2012-09-14T20:52:00+00:00,"Han fortryder ikke, at han lavede filmen. Det siger den 55-årige mand, som ifølge eget udsagn står bag den omdiskuterede islamkritiske film ""Innocence of Muslims"". Manden hedder Nakoula Basseley Nakoula og er kopter, kristen egypter og bosat i Californien, og udtalelsen gav han til den amerikanske arabisk-sprogede radiostation Sawa fredag. - Det er mig, der lækkede de 14 minutter af filmen og lagde den på internettet, og jeg overvejer at frigive hele filmen, supplerede han. Ikke desto mindre er han ked af de konsekvenser, filmen har haft og vil få for amerikanske statsborgere. - Ja, jeg føler mig skyldig. Amerika har intet med det her emne at gøre og lider nu af konsekvenserne af filmen, siger han. Nakoula forklarer, at han i 1994 udgav en bog om Islam, som gjorde indtryk på flere, der opfordrede ham til at lave bogen om til en film. Det er imidlertid fortsat uklart, hvem der i realiteten står bag filmen, hvis producent i første omgang blev identificeret under pseudonymet Sam Bacile, som skulle være en amerikansk-israeler, som blev støttet i sit arbejde af jøder.  OVERBLIK: SE DR.DK'S TEMA OM AMBASSADØRDRABET OG FILMEN  Sam Baciles identitet er efterfølgende blevet voldsomt betvivlet kulminerende med amerikanske mediers beretninger, der peger på Nakoula som producent og på hans hus som scene til filmen. Også en anden egyptisk immigrant, Joseph Nassralla Abdelmasih, som er præsident for den kristne velgørenhedsbevægelse Media for Christ, menes ifølge Los Angeles Times at have været inde over produktionen. Således opnåede Media for Christ, hvis erklærede mål er at ""skabe Jesus' glød"" i verden, i august 2011 tilladelse til at optage filmen, skriver latimes.com. Amatørfilmen, hvor skuespillerne optræder med stærk amerikansk accent, portrætterer profeten Muhammed som amoralsk og voldelig og berører temaer som pædofili og homoseksualitet.",Selvudråbt producent af islam-film fortryder intet,http://dr.dk/nyheder/udland/selvudraabt-producent-af-islam-film-fortryder-intet,2012-09-14 20:52:00+00:00
2012-07-03T17:57:00+00:00,"Allerede lige inden for hoveddøren vil den opmærksomme gæst hos Kristi Planck Johnson opdage, at der er en forbindelse mellem huset på den amerikanske villavej og Danmark. En porcelænsfigur af H. C. Andersen byder velkommen, og på væggen hænger både et broderet ophæng og et lille udvalg af julepynt, der mindre om Danmark. Kristi Planck Johnson hilser da også på dansk. For selv om hun er født og opvokset i USA, er der fortsat stærke bånd til det land, som både hendes mormor og morfar forlod for langt over 100 år siden. Venner og familie i Danmark betyder meget for Kristi Planck Johnson, der fylder 68 i år. Og forbindelsen har været tæt, siden hun første gang besøgte Danmark sammen med sin mor i en alder af 9 år. Rejsen blev også lidt af et sprogkursus, for de danske familiemedlemmer kunne ikke engelsk. Så det var bare om at få lært noget dansk, og på den måde kunne Kristi også knytte bånd til en jævnaldrende kusine. Denne sommer går turen igen til Danmark. Kristi Planck Johnson skal fejre den amerikanske uafhængighedsdag i Rebild: - Bare det at være sammen med dansk-amerikanere er interessant. Vi synger vores nationalsange, og både Tivoligarden, Dronning Margrethe og hendes søster Benedikte kommer, fortæller Kristi Planck Johnson. Hun har fejret uafhængighedsdag i Rebild Bakker en gang tidligere, men i år er noget ganske særligt, fordi Rebildselskabet fylder 100 år. - Det er utroligt, at de skabte det. Immigranterne, som rejste ud til USA, men som elskede Danmark, siger Kristi Planck Johnson. Rebildselskabet skriver på sin hjemmeside, at den årlige fest er et symbol på, at de danske udvandrere aldrig glemte, hvor de kom fra. Det gælder i høj grad Kristi Planck Johnson. For selv om hendes mormor kom til USA som en lille pige tilbage i 1884, har hun gennem hele sit liv haft et stærkt bånd til Danmark og til den danske gren af familien. Det er selvfølgelig ikke alle med dansk slægt, der har holdt forbindelsen eller er så interesserede i deres baggrund. Faktisk vil det ikke være alle amerikanere med danske rødder, der kan placere Danmark på et verdenskort, mener Kristi Planck Johnson. Men for hende personligt har Danmark haft betydning i både det personlige og det professionelle liv. Kristi Planck Johnson læste på det nu lukkede danske universitet i Nebraska, hun har studeret skandinavisk sprog og litteratur i Minnesota og siden specialiserede sig i indvandring, international undervisning og H.C. Andersen. Nu er arbejdslivet slut, men Kristi Planck Johnson forsker videre i H. C. Andersens færden og gør også sit for at fortælle historien om de danske indvandrere til nye generationer som medlem af bestyrelsen for Det Danske Immigrant Museum. Lige nu er det dog sommerferie og tid til at fejre båndet mellem USA og Danmark i Rebild Bakker. Ikke i tvivl om sin nationalitetOg Kristi Planck Johnson vil synge med på både den danske og den amerikanske nationalsang, når hun er på plads sammen med de mange andre gæster og talere. Men selv om kærligheden til Danmark er stor, så er Kristi Planck Johnson ikke i tvivl om sin nationalitet:  - Jeg er amerikaner, siger hun med fasthed i stemmen.",Stadig dansk efter mere end 100 år i USA,http://dr.dk/nyheder/udland/stadig-dansk-efter-mere-end-100-aar-i-usa,2012-07-03 17:57:00+00:00
2013-07-31T18:20:00+00:00,"Det kan være svært at være indvandrer i et fremmed land. Også selv om man taler sproget, har hus, fast arbejde og har boet i landet i seks år. En sydafrikansk mand oplevede det på egen krop, da han for nylig blev nægtet en fornyelse af sit arbejdsvisum i New Zealand. Årsagen til afslaget: Manden er for tyk. Albert Buitenhuis har ellers boet og arbejdet i NZ i seks år, og har i den periode fået sit arbejdsvisum forlænget hvert år uden problemer. Nu mener de new zealandske myndigheder imidlertid, at manden er for overvægtig og kan blive en belastning for landets sundhedsvæsen, hvis han bliver. I øjeblikket vejer Albert Buitenhuis cirka 130 kilo, men ifølge ham selv har han dog tabt sig 34 kilo, siden han kom til New Zealand. - Hvis de havde sagt fra starten, at min vægt var et problem, havde jeg ikke brugt hele min opsparing på at flytte land, siger Albert Buitenhuis til BBC News. Som konsekvens af afslaget har Albert Buitenhuis ikke har arbejdet i tre måneder, mens sagen er under behandling. Det har allerede kostet familien dyrt. - Vi blev sparket ud af huset for et par uger siden, vi kunne ikke betale regningerne. Jeg er på vej til at miste min bil, og min telefon bliver snart lukket. Vi bor hos min søster for tiden, og det er en stor byrde for hende, siger han. Han mener heller ikke, at det kan betale sig, at flytte sit liv tilbage til Sydafrika. - Vi har intet der. Vi ville være strandet i lufthavnen. Jeg aner ikke, hvad vi skal gøre. De new zealandske myndigheder fastholder dog, at beslutningen om at nægte Albert Buitenhuis en ny arbejdstilladelse er den rette, da overvægten placerer ham i risikozonen for at udvikle livsstilssygdomme som diabetes og hjerteproblemer. - Det er vigtigt at alle immigranter har et acceptabelt helbred for at nedbringe omkostningerne og kravene til det new zealandske sundhedssystem, siger en kilde fra de new zealandske immigrationsmyndigheder til BBC News. Udlændinge der gerne vil arbejde i Danmark, skal også igennem en længere proces med at søge om arbejdstilladelse - et såkaldt Greencard. Her bedømmes ansøgerne på alt fra uddannelse, sprog, erfaring, tilpasningsevne og alder. Men fedme har ingen indflydelse. - Ansøgerens sundhedstilstand er ikke et kriterium, hverken ved førstegangsafgørelser eller forlængelser, siger chefkonsulent Kirsten Meier fra styrelsen for fastholdelse og rekruttering under Udenrigsministeriet og fortsætter: - Så tilfældet fra New Zealand, hvor en ansøger har fået afvist en ansøgning med henvisning til overvægt, kunne slet ikke finde sted efter de danske regler for greencards.",Afvist af New Zealand: Du er for fed,http://dr.dk/nyheder/udland/afvist-af-new-zealand-du-er-fed,2013-07-31 18:20:00+00:00
2013-05-02T02:28:00+00:00,"Tusindvis af unge spaniere og portugisere forlader deres hjemland og søger efter et levebrød i de tidligere kolonimagters oversøiske besiddelser. Hovedparten tager til Latinamerika, der kan prale af at have nogle af verdens hurtigst voksende økonomier som Brasilien, Mexico, Peru og Chile, skriver Time Magazine. - Der er ikke noget for mig at lave der, siger Julia, der har byttet tilværelsen som studerende i Sevilla ud med et job som dukkefører på en af Perus mest berømte pladser. Hun er omgivet af andre unge spaniere, der også forsøger at hive penge ud af de mange turister på pladsen ved at optræde som jonglører eller sælge nips. De unge repræsenterer et bredere fænomen: Spaniens økonomiske krise og en ungdomsledighed på over 50 procent får tusindvis til at søge mod lande, hvor der er håb om at finde sig et job. Økonomien i Peru voksede i 2012 med over seks procent. - For 10 år siden ville det være langt mere sandsynligt at se en peruansk håndværker på Madrids Plaza Mayor, siger Jason Marczak fra organisationen Council of Americas om tilstrømningen fra Spanien til Peru ifølge Time. Det er ikke kun jobsøgende spaniere, der søger arbejde i tidligere kolonier. Mange latinamerikanere vender også tilbage. Kortlægningen af udvandringen til den anden side af Atlanterhavet er fortsat sparsom. Men ifølge en nylig undersøgelse er antallet af spanske statsborgere, der har bosat sig i udlandet, vokset med næsten syv procent fra 2011 til 2012. 57 procent af de cirka 1,8 millioner spaniere i udlandet har slået sig ned i Latinamerika. I både Argentina og Venezuela bor der over 100.000 spaniere, og der er også store spanske befolkningsgrupper i Mexico, Peru, Chile og Cuba. I 2011 overgik udvandringen fra Spanien antallet af immigranter med over 50.000 efter flere årtier, hvor hundredtusindvis af latinamerikanere blev en del af den spanske arbejdsstyrke. Bunken af ansøgninger fra latinamerikanere om opholdstilladelse i Spanien er halveret siden finanskrisen. Og udviklingen er helt den samme i Portugal. Næsten en kvart million portugisere har forladt det gældstyngede euroland siden 2011. Favoritdestinationen er den tidligere koloni Angola, som oplever et økonomisk boom på grund af store olieforekomster.",Spaniens unge søger lykken i gamle kolonier,http://dr.dk/nyheder/udland/spaniens-unge-soeger-lykken-i-gamle-kolonier,2013-05-02 02:28:00+00:00
2010-07-07T03:48:04+00:00,"Den amerikanske regering har lagt sag an mod Arizona, hvor en kontroversiel lov, som gør det ulovligt at opholde sig i staten uden de rette opholdspapirer, snart træder i kraft. Loven kræver, at lokalt politi skal føre kontrol med alle personer, der potentielt kunne opholde sig i staten ulovligt. Det, mener regeringen, kolliderer med føderale told- og immigrationsmyndigheders resortområde. Føderal lovgivning tillader ikke udviklingen af ""et kludetæppe af statslige og lokale immigrationslove"", skriver det amerikanske udenrigsministerium i en meddelelse. - Fastsættelse af immigrationslove og håndhævelsen af immigrationslove er et nationalt ansvar, siger USA's justitsminister, Eric Holder. Kritikere af den nye immigrationslov i Arizona siger, at tiltaget vil føre til racemæssig forskelsbehandling, hvor personer fra Mexico og dele af Sydamerika særligt vil være i politiets søgelys. Nogle kritikere frygter også, at immigranter, der har været udsat for forbrydelser eller været vidne til lovovertrædelser, vil nægte at vidne af frygt for at blive fanget uden opholdstilladelse. Mere end 30 procent af Arizonas befolkning på 6,6 millioner er såkaldte hispanics. Der er angiveligt omkring 460.000 ulovlige indvandrere i staten. Mange bestrider lavtbetalte job, der anses som en vigtig del af den amerikanske samfundsøkonomi. USA's minister for national sikkerhed, Janet Napolitano, arbejder i øjeblikket på en reform af det amerikanske immigrationssystem.",USA's regering vil stoppe immigrationslov,http://dr.dk/nyheder/udland/usas-regering-vil-stoppe-immigrationslov,2010-07-07 03:48:04+00:00
2010-06-07T17:34:00+00:00,"The Grand Old Lady inden for amerikansk journalistik, Hvide Hus-korrespondenten Helen Thomas, trak sig tilbage mandag efter at være kommet i skudlinjen i forbindelse med kontroversielle bemærkninger om Israel. Meddelelsen om, at den 89-årige Thomas, den længst fungerende journalist hos pressekorpset i Det Hvide Hus, blev givet af Hearst Corp., hvor hun arbejdede som klummeskriver. - Helen Thomas meddelte mandag, at hun træder tilbage med øjeblikkelig virkning, oplyser Hearst News Service. Thomas, der i årtier var Hvide Hus-korrespondent for nyhedsbureauet UPI, undskyldte i sidste uge for bemærkninger, hun kom med i forbindelse med et jødisk arrangement i det Hvide Hus. Her blev Thomas af hjemmesiden RabbiLive.com spurgt til, hvorvidt hun havde en kommentar til Israel. ""Sig til dem, at de skal skride ud af Palæstina"", svarede hun. - Husk på, at disse mennesker er under en besættelse og det er deres land, fortsatte Thomas med henvisning til palæstinenserne, og påpegede, at israelerne kunne rejse hjem til ""Polen, Tyskland, Amerika, alle andre steder"". Talsmanden for Det Hvide Hus, Robert Gibbs betegnede mandag bemærkninger som ""stødende og forkastelige"". Helen Thomas udsendte samtidig en undskyldning på sin egen hjemmeside HelenThomas.org. Helen Thomas har dækket alle amerikanske præsidenter siden John F. Kennedy og er tidligere formand for Sammenslutningen af Hvide Hus-korrespondenter. Den altid skarpe og markante Thomas blev født i Kentucky i 1920 som datter af immigranter fra Libanon. Hun blev opdraget som kristen i den græskortodokse kirke.",Legende i Det Hvide Hus stopper,http://dr.dk/nyheder/udland/legende-i-det-hvide-hus-stopper,2010-06-07 17:34:00+00:00
2013-12-22T17:00:00+00:00,"Af Puk Damsgård, mellemøstkorrespondent, Jizan, Saudi Arabien Solens sene eftermiddagslys lægger sig over Yemens bjergskråninger. En flok mennesker, kvinder og mænd, samler sig under et træ, mellem buske og krat. Det er ingen hyggelig picnic. Det er mennesker, der håber på en bedre fremtid i Saudi Arabien og venter på, at det skal blive mørkt – de vil forsøge at snige sig over grænsen til Saudi Arabien. Et goldt ørkenlandskab vil tage imod dem, såvel som brigadegeneral Abdallah bin Mahfouz og hans mænd, det saudiske grænsemilitær, der patruljerer grænsen 24 timer i døgnet. Men lige her på den 1800 kilometer lange grænse mellem de to lande, er der ikke noget hegn, ingen pigtråd. Dette er deres chance. - De forsøger at trænge ind uden visum for at få arbejde, hver dag finder vi nogen, der forsøger at trænge ind, konstaterer bin Mahfouz. Efter det arabiske forår er situationen ikke blevet mindre kaotisk i Yemen, der er præget af arbejdsløshed og fattigdom. Drømmen om et bedre liv hos den rigere nabo, sender folk i armene på grænsemilitæret. Mange steder er grænsen dog svær at trænge igennem med flere lag pigtråd og en udsigtspost for hver få hundrede meter. Trafikken går også den anden vej. Brigadegeneralen viser et modtagerum frem, hvor to mænd fra Yemen er ved at få taget fingeraftryk. De blev taget på vej ud af Saudi Arabien, de har spenderet “fire år uden visa eller de rigtige papirer, og ville derfor forsøge at komme tilbage ad illegal vej,” forklarer bin Mahfouz. De seneste måneder har saudierne sendt udenlandske arbejdere ud af landet i hobetal - mange af dem opholdt sig illegalt - for at skabe arbejdspladser til saudiere. De saudiske myndigheder forsøger at bringe arbejdsløshedsprocenten ned fra de officielle 12 procent, der dog menes at være noget højere. 140.000 etiopiere er blevet deporteret, mens omtrent en million fra blandt andet Bangladesh, Pakistan og Yemen har forladt landet. Omkring ni millioner udlændinge bor og arbejder i landet og udgør cirka halvdelen af arbejdsstyrken. Saudierne har fået kritik for deres behandling af de illegale arbejdere, og et ukendt antal illegale personer sidder i øjeblikket i fængsel og venter på at blive sendt ud af landet. Tre personer fra Etiopien blev dræbt af saudisk politi, efter demonstrationer der udviklede sig voldeligt. - Vi forsøger at rydde op i antallet af illegale immigranter. De fik flere måneder til at melde sig selv, og det var ikke alle, der gjorde det, siger bin Mahfouz. Grænsemilitæret er også travlt optaget af at stoppe smuglingen af narko og våben fra Yemen. Se indslaget fra TV AVISEN Søndag øverst.",Flere hundrede tusinde søger lykken illegalt i Saudi Arabien,http://dr.dk/nyheder/udland/flere-hundrede-tusinde-soeger-lykken-illegalt-i-saudi-arabien,2013-12-22 17:00:00+00:00
2012-11-18T13:00:00+00:00,"Lige siden jeg i juni 1999 trådte ind i resterne af et albansk hus i landsbyen Biztrashin i Kosovo og fandt liget af en gammel mand (muslim) - en måske 90-årig mand skudt gennem hovedet, slængt væk på gulvet mellem ødelagt inventar - lige siden dengang har jeg undret mig over, hvad det er, der får mennesker til at tro, at de kan forbedre verden ved at påføre andre lidelse og død. Unge (kristne) mænd er gået ind ad den dør, har råbt og skreget og kommanderet omkring. Den gamle har forsøgt at berolige dem. De har skudt ham med et enkelt skud, nakket ham … fordi verden i deres på det tidspunkt sikkert overophedede bevidstheder ville være et bedre sted uden sådan en 90-årig mand. Fordi de må have forestillet sig, at dette mord blandt mange tusinder var et lille, bitte skridt i den rigtige retning hen imod et land, en verden, befriet for den forkerte slags mennesker. Vi har været på reportagerejse ti dage ned gennem Ungarn, Serbien og Grækenland for at møde nogle af de mange, de stadigt flere, der på grund af krisen, eller hvad det er, er gået planken ud politisk og blevet det, de selv for det meste kalder ""højrenationalister"". Folk, der i rasende grad elsker deres fædreland så meget, at de alle - jeg forstår ikke helt hvorfor det skal være nødvendigt - antager symboler, argumentationer og attituder, der er meget, meget nært beslægtet med nazisternes i 1920'erne og 1930'erne - dengang der også var krise i Europa. Vi fandt mange af dem i alle landene. Usle landsbytabere med små fedtede grin og enkle men brutale forslag til, hvordan landets problemer skal løses. Unge mænd i sorte sweathirts med runer, med skaldede pander og muskler pumpet op på anabolske steroider, med mord i øjnene. En familiefar (kristen) med tre små piger, der går på gaden hver aften for at tæske immigranter til blods. Hver aften og med stolthed. Ældre mænd, tilbedt af de yngre, der har set lyset, der forklarer dem og os, hvilke skånselsløse men nødvendige midler, der skal til for at bringe landet tilbage til dengang, der var orden, hygge, sammenhæng, respekt for autoritet, kærlighed til fædrelandet, til kirken, til muskelkraft og til mandige dyder. Nå, vi har mødt dem i de tre lande - kunne sagtens have fundet mange flere i andre europæiske lande - og de viser sig at være en del forskellige, uanset det der fælles med nazi-sværmeriet. Nogle er imod globaliseringen. Nogle imod USA, EU og FN. Nogle hader det moderne. Nogle mener, at en ny frelser - Putin - er opstået i øst. Men fælles for dem er, at de mener vejen til national lykke går gennem udryddelse eller i det mindste fordrivelse af bestemte andre mennesker. Kun gennem andres lidelse kan nationen vende tilbage til det patriarkalske lykkeland, der var engang, og som det bør blive igen. Der er en vis uenighed om hvem de andre, dem der skal lide, er. Nogle mener det især er jøderne. Andre peger på immigranterne. En hel del højrenationale hader indbyggerne i samtlige nabolande og mener, at deres egen lykke kun kan opnås, hvis de - naboerne - får en meget blodig lærestreg en gang for alle. Romaerne skal helt sikkert ""væk"", mener mange - men mærkeligt nok ikke alle højrenationale. Alle vi taler med er enige om, at de homoseksuelles skamløse udfoldelser er et gigantisk problem, der ødelægger og forurener samfundet og på en eller anden måde forhindrer dem - de højrenationale - i at blive bare nogenlunde lykkelige. Stor lidelse ville ubetinget være meget sundt for de alt for frække homoer, mener man. En af de forventelige erfaringer fra denne her rejse i tre europæiske lande er, at krisen, den forfærdelige, samfundsødelæggende, umenneskelige krise, nærer de højrenationale og nazisternes fremgang. Det er ingen tvivl om, at Gyldent Daggrys lynvækst i Grækenland, og Jobbiks ditto i Ungarn, hænger direkte sammen med, at der ikke er arbejde at få, at det politiske establishment og dermed demokratiet tilsyneladende har spillet fallit, at hverken EU eller nogen anden institution eller politik synes at kunne anvise en udvej, eller skabe håb om en bedre fremtid. Krisen med dens arbejdsløshed og almindelige desperation har indlysende paraleller til Europas sorteste mareridt i 1930'erne. Nazister marcherer faktisk igen, hadet til ""de andre"" er gået fra at simre til at koge. Men der er også en dybere understrøm, som vi på denne rejse så det i Serbien, hvor kristne banker bøsser og muslimer. Som vi oplever det i store dele af Mellemøsten, hvor muslimer sprænger sig selv ihjel for at dræbe - især - andre muslimer. Som vi hører fra Afghanistan og omegn, hvor mænd myrder og maltrakterer piger og kvinder: Alt sammen for ""det godes skyld"". Fordi det åbenbart er så nærliggende i den menneskelige psyke, at hvis bare nogle andre - en 90-årig ved vejs ende i Kosovo, en læreivrig 13-årig pige i Pakistan, en håbløs roma i Ungarn - kunne påføres betydelig lidelse, eller simpelthen skaffes endegyldigt af vejen, så ville alt blive godt. For nationen. For os alle. For mig selv. Se Horisont i morgen kl. 21.55 på DR1.",I ly af krisen: Højrenationalismen breder sig i Europa,http://dr.dk/nyheder/udland/i-ly-af-krisen-hoejrenationalismen-breder-sig-i-europa,2012-11-18 13:00:00+00:00
2013-08-01T07:00:00+00:00,"Månedens bog i DR Romanklubben har den smukke titel 'Russeren er en, der elsker birketræer' og er skrevet af den unge, debuterende forfatter Olga Grjasnowa, som har høstet store roser for sin første romanudgivelse. Olga Grjasnowa er bosat i Tyskland men har russisk immigrant-baggrund, og det samme gør sig gældende for hovedpersonen i romanen, den unge, internationalt-orienterede Masja. Masja er ud af en russisk-jødisk familie, der flygtede til Tyskland fra urolighederne i Aserbadsjan, da Masja var barn. Hun har voldsomme oplevelser i bagagen, men nu er hun i 20erne, i gang med at uddanne sig til tolk og kæreste med den søde Elias. Hun er dog også rodløs, og da katastrofen indtræder - Elias bliver ramt af en ulykke, der egentlig ikke er så alvorlig, men som ender med at koste ham livet - får det en voldsom identitetskrise til at bryde ud hos Masja. Olga Grjasnowas roman blev en af de mest omtalte bøger, den sæson den udkom i Tyskland, og herhjemme har den også vakt begejstring. Litteratursiden.dks anmelder skriver f.eks. om bogen: I november læser vi Kristín Marja Baldursdóttirs roman 'Fra hus til hus' om islandske Kolfinna, der har mistet sit job og prøver at bygge et nyt liv op som rengøringskone. Du kan bestille bogen på www.bibliotek.dk ""'Russeren er en, der elsker birketræer' er en stor læseoplevelse med sine skarpe portrætter af nogle af tidens unge. Forfatterens roman rammer meget præcist sin generations nerve, og hun formår at kommentere mange af de nutidige problemstillinger i en verden, som ligger helt åben, men hvor mange alligevel søger efter et fast ståsted."" Læs hele anmeldelsen på Litteratursiden.dk Romanen er i centrum i DR Romanklubben i august, og det betyder, at der er læsekreds om den på Litteratursiden.dk, hvor du også kan være med i debatten om den. Der er allerede kommet adskillige indlæg, bl.a. et fra Gitte Hansen, som skriver: ""Jeg startede på august måneds roman sent i aftes og havde egentlig ikke de store forventninger til den. Men men men den ene side førte til den næste og så videre. Havde egentlig troet, at jeg skulle bruge denne fridag til praktiske ting som støvsugning, men sådan gik det ikke. Bogen er slut og jeg sidder tilbage og tænker ""Hold da op, den glæder jeg mig til at snakke med de andre i klubben om""."" Se mere i online-læsekredsen og vær selv med Efterårets bøger i DR Romanklubben er kendetegnet ved, at flere af dem er skrevet af forfattere, der snart er Danmarks-aktuelle. Det gælder også Olga Grjasnowa, som er med på Louisiana Literature, der finder sted på Louisiana i Humlebæk fra den 22. til den 25. august. Hvis du har lyst til at opleve hende på nærmeste hold og høre hende fortælle mere om sin roman, er chancen der altså sidst på måneden. Louisiana Literature 2013","Månedens roman i august er 'Russeren er en, der elsker birketræer'",http://dr.dk/nyheder/kultur/kulturklubber/maanedens-roman-i-august-er-russeren-er-en-der-elsker-birketraeer,2013-08-01 07:00:00+00:00
2010-12-14T07:06:00+00:00,"Richard Holbrooke fik smerter i brystet i fredags under et møde i Udenrigsministeriet i Washington. Han blev ekspresindlagt på George Washington hospitalet og døde i aftes 69 år gammel efter flere operationer for et brud på hovedpulsåren. Richard Holbrooke var, som præsident Obama sagde, en uforsonlig mand, der aldrig gav op. En mand der var overbevist om, at selv krige kunne stoppes. Han opnåede sin største succes, da han forhandlede Dayton-aftalen, fredsaftalen der sluttede krigen i Bosnien. Han forklarede senere sine langvarige forhandlinger med Serbiens præsident Milosevic på denne måde: - Hvis du kan forhindre mennesker, der lever, i at blive dræbt, så svigter du ikke de, der allerede er blevet dræbt, ved at forsøge. Han ville have været journalist, men blev diplomat. Han arbejdede i Vietnam, da Barack Obama var bare fem år gammel. Han var medforfatter på Pentagon-rapporten, forsvarsministeriets hemmelige beretning om USAs dobbeltspil i Sydøstasien under Vietnamkrigene. Han var med til at etablere USA's diplomatiske forhold til Kina. Holbrookes hele CV er længere end en halv times indslag i en Radioavis, men dem, der har oplevet ham personligt ved, at han var helt speciel. En overvældende, utrættelig mand med markante holdninger og modet til at stå inde for dem. En mand med et enestående ego i en amerikansk hovedstad, der er præget af egoer. Han var diplomaten, der skændtes med Afghanistans præsident Karzai, så det bragede. Og diplomaten, der kæmpede for at få Pakistans vaklende ledere til at holde fast i alliancen med Washington i krigen mod al-Qaeda. Richard Holbrooke blev født i 1941 i New York. En søn af tyske immigranter, som han først mange år senere opdagede var af jødisk herkomst. Han drømte af hele sit hjerte om at blive amerikansk udenrigsminister og var i spil om posten, da Hillary Clinton fik tilbuddet.",En uforsonlig mand der aldrig gav op,http://dr.dk/nyheder/udland/en-uforsonlig-mand-der-aldrig-gav-op,2010-12-14 07:06:00+00:00
2010-08-05T14:00:00+00:00,"Du kan købe dig til en opholdstilladelse i Storbritannien. Ordningen er et år gammel, og de britiske integrationsmyndigheder oplyser, at flere hundrede udlændinge har benyttet sig af den. USA og Canada har lignende ordninger. I sidstnævnte land kræves det, at man investerer 2,2 millioner kroner i landet, hvis man vil have en permanent opholdstilladelse. Canada tiltrak sidste år omkring 1800 immigranter, der tilsammen bragte investeringer for mere end 40 milliarder kroner til landet. Blandt andet antallet af kinesiske tilflyttere, der har benyttet sig af den canadiske ordning, er fordoblet i løbet af en toårig periode. De kinesiske indvandrere kendetegner sig ved at være velstillede og erhvervsaktive mennesker i 30'erne. Og de bydes velkommen, da Canada - som Danmark - har behov for både penge og arbejdskraft. Men I Danmark har kapitalstærke indvandrere ikke de samme muligheder for i kraft af deres penge at erhverve sig en opholdstilladelse. Det forklarer Nanna Rytter Larsen, souschef hos Udlændinge Service. - Den omstændighed, at man kommer med en stor investering, kan ikke udløse en opholdstilladelse i Danmark, siger hun. DI klapper i hænderneHos Dansk Industri kan man godt se fidusen i, at udenlandske investorer tilbydes opholdstilladelse herhjemme, hvis de medbringer en pose penge. Det fortæller chefkonsulent for DI, Martin Kabongo. - Vi synes, at det er spændende at kigge på sådan en ordning, fordi vi har behov for at tiltrække flere udenlandske investeringer til Danmark, siger han. Men Venstres erhvervsordfører, Torsten Schack Pedersen, er meget uenig. Han ser ordningen som direkte umoralsk. - Jeg bryder mig ikke om, at man via en stor sum penge skulle kunne købe sig til opholdstilladelse i Danmark. Man skal have mulighed for at få en arbejdstilladelse, hvis der er beskæftigelse til en, siger han.",I udlandet kan de rige købe sig til opholdstilladelse,http://dr.dk/nyheder/penge/i-udlandet-kan-de-rige-koebe-sig-til-opholdstilladelse,2010-08-05 14:00:00+00:00
2008-12-28T15:37:00+00:00,"I den nordlige del af Argentinas hovedstad Buenos Aires, 50 centimeter under jorden, har arkæologer fundet resterne af en sagnomspunden café. Café de Hansen havde sin storhedstid i slutningen af 1800-tallet og i begyndelsen af 1900-tallet. Den var opkaldt efter ejeren Juan Hansen og er nævnt i historiebøgerne som ""tangoens vugge"". Det var immigranter fra Europa, der slog sig ned i området og begyndte at forme den populære dansemusik. Tango-orkestrene begyndte at spille på Café de Hansen, der efterhånden blev så populær, at den er nævnt i flere tango-tekster, blandt andet i den blandt tangokendere så berømte ""Tiempos Viejos"" (De Gamle Dage). - Det var et dansested fyldt med natteravne fra forskellige sociale lag. Der var en barsk atmosfære, men også en masse sjov, skrev en af tango-komponisterne fra dengang, Enrique Cadicamo. Café de Hansen blev revet ned i 1912 for at give plads til et vejbyggeri. Kulturborgmester i Buenos Aires, Hernan Lombardi, fortæller, at udgravningen af caféen fortsætter. - Vi vil udnytte fundet i forbindelse med, at vi etablerer et fodgængerområde, hvor lokale kan gøre sig bekendt med, hvordan Buenos Aires så ud dengang, siger han til argentinske medier.",Rester af berømt tango-café fundet,http://dr.dk/nyheder/udland/rester-af-beroemt-tango-cafe-fundet,2008-12-28 15:37:00+00:00
2012-11-20T14:53:00+00:00,"Tilskuerne til aftenens kamp i Parken mellem de danske mestre FC Nordsjælland og ukrainske Shakhtar Donestk må på den musikalske front nøjes med det flotte Champions League-tema, men i hovedet på ukrainernes stjernespiller, den 23-årige armenier Henrikh Mkhitaryan, vil det være helt andre toner, der runger i hovedet. For der er ikke noget at sige til det, hvis ukrainernes topscorer har svært ved at få komponisten Aram Khachaturians champagnegallopagtige værk 'Sabre Dance' ud af hovedet for tiden. Netop det stykke musik bliver således spillet på Shakhtar Donestk imponerende hjemmebane Donbass Arena, hver gang Henrikh Mkhitaryan finder vej til nettet. Det sker så regelmæssigt, at Shakhtar Donestsk fans efterhånden må nærme sig mæthedspunktet i forhold til dette stressende stykke musik, der dog fornemt illustrerer hvilket tempo, Henrikh Mkhitaryan har på karrieren i øjeblikket. Den dynamiske offensive midtbanespiller høvler rent ud sagt kasserne ind i denne sæson for Shakhtar Donestk, som topper den ukrainske liga ganske suverænt, trods sæsonens første nederlag i weekenden mod Arsenal Kiev. 16 mål har Henrikh Mkhitaryan scoret i 15 ligakampe, mens det foreløbigt er blevet til to mål i Champions League-gruppespillets første fire runder. Begge de mål faldt i øvrigt hjemme mod FC Nordsjælland. Hernrikhs evner kan nærstuderes ved at klikke her. Det tilrådes at slå lyden fra.    Målene i Ukraine og manden bag husker FC Nordsjællands Jores Okore kun alt for godt. - Vi skal have lukket ned for ham. Hans timing var rigtig god i Donetsk, men vi har vænnet os til, at vi skal være mere opmærksomme på de løb, siger FCN's forsvarstalent til Ekstra Bladet med henvisning til en af Henrikh Mkhitaryans spidskompetencer - de dybe løb, der bliver udført med grum fart. Evnerne som fodboldspiller har Mkhitaryan ikke fra fremmede. Faderen Hamlet - en forklaring på familien Mkhitaryans forkærlighed for danskrelaterede navne, har vi ikke kunnet finde - var også professionel fodboldspiller. Først i hjemlandet Armenien, inden Hamlet tog familien med til Frankrig, hvor han repræsenterede klubben ASA Issy, der i sin tid blev stiftet af armenske immigranter. Moderen Marina kan også tale kompetent med, når familien er samlet om middagsbordet og emnet er fodbold. Hun har en fremtrædende stilling i det armenske fodboldforbund, mens Henrikh Mkhitaryans storesøster Monica blandt andet arbejder som tolk for UEFA. I aften handler det dog om familiens største navn Henrikh Mkhitaryan, som har påkaldt sig interesse fra flere store europæiske klubber, og som i kampen i Parken også skal have fuld opmærksomhed fra de danske mestre fra FC Nordsjælland, hvis Kasper Hjulmands tropper skal gøre sig forhåbninger om point. http://www.dr.dk/Sporten/Fodbold/FodboldLive_ChampionsLeague.htmhttp://www.dr.dk/Sporten/Fodbold/FodboldLive_ChampionsLeague.htmhttp://www.dr.dk/Sporten/Fodbold/FodboldLive_ChampionsLeague.htmhttp://www.dr.dk/Sporten/Fodbold/FodboldLive_ChampionsLeague.htm  Du kan følge FC Nordsjællands kamp mod Shakhtar Donestk live i tekst, billeder og lyd ved at klikke her.","Held og lykke med at stoppe ham her, Jores",http://dr.dk/sporten/fodbold/championsleague/held-og-lykke-med-stoppe-ham-her-jores,2012-11-20 14:53:00+00:00
2012-04-21T07:15:00+00:00,"Efternavnet siger egentlig alt. Le Pen. Marine Le Pen er datter af den karismatiske Jean-Marie Le Pen som stiftede Front National og som etablerede Frankrigs ekstreme højrefløj som en markant politisk faktor i fransk politik. Men faktisk har datteren, Marine Le Pen, gjort en betydelig indsats for at distancere sig selv fra den politiske linje som faderen anlagde. Ja faktisk i en sådan grad, hun i dag afviser, at partiet skulle være højreekstremistisk. Når det gælder udlændingepolitik og immigration, så er retorikken stadig den samme og hun har karakteriseret den illegale immigration som en ""tsunami"" og advarer mod islamiseringen af Frankrig. Men med Marine Le Pen har Front National forandret sig og selv om tonen overfor immigranter er benhård, så er den store forskel frem for alt, at emnet immigration fylder noget mindre denne gang end tidligere. Forklaringen er ikke, at udfordringerne med illegal indvandring er blevet væsentligt mindre i Frankrig, men derimod at andre problemer er blevet større. Frem for alt udfordringerne med den franske økonomi. Marine Le Pen har flere klare bud på, hvordan fransk økonomi genoprettes. For det første skal Frankrig forlade euroen og genindføre den franske franc. Og så skal der laves en massiv indsats for at støtte fransk industri. Marine Le Pen er dygtig til at genbruge en retorik, som præsident Sarkozy ofte benytter og som finder stor genklang i Frankrig. Nemlig den udbredte skepsis overfor globaliseringen - og frem for alt dens effekter. Nicolas Sarkozy fører sig i sin kampagne frem med ønsker om en ""køb europæisk"" politik, hvor det f.eks. kun er europæiske virksomheder som skal kunne byde på offentlige kontrakter. Det krav gentager Marine Le Pen - men i hendes variant er det naturligvis kun franske virksomheder, som skal kunne byde. Klart i strid med EU´s regler og det indre marked - men det påvirker ikke Marine Le Pen, der ellers som medlem af Europa-Parlamentet er fuldt bekendt med reglerne. Og så sælger Marine Le Pen bare sit budskab om beskyttelse af franske arbejdspladser med en mere barsk retorik end Sarkozy. Franske arbejdspladser må ikke blive udkonkureret af kinesiske virksomheder som bruger ""slaver"", som Marine Le Pen udtrykker det Faderen Jean-Marie Le Pens største politiske sejr var i 2002, da det blev ham og ikke den socialistiske kandidat, Lionel Jospin, der gik videre til anden valgrunde i præsidentvalget. Marine Le Pen drømmer naturligvis også om det, ligesom hun drømmer om at passere 20 procent ved præsidentvalget. Men ellers kæmper Marine Le Pen for at blive den tredjestørste ved præsidentvalget - en ambition som venstrefløjens Jean-Luc Melenchon har gjort det til en målsætning at forhindre. Da anden valgrunde næppe er realistisk for Marine Le Pen, så har hun også gjort præsidentvalget til et andet projekt for sig selv og Front National. Hun fører nemlig behård kampagne mod Nicolas Sarkozy og hans UMP-parti. Marine Le Pen hader Sarkozy på samme måde, som hendes far hadede Jacques Chirac. Der er flere årsager til det enorme had og det store uvenskab på den franske højrefløj. For Jean-Marie Le Pen var der det forhold, at det var gaullisterne - nærmere bestemt Charles de Gaulle, som trak Frankrig ud af Algeriet. Noget som Jean-Marie Le Pen, der selv tjenestegjorde som officer i Algeriet, aldrig tilgav gaullisterne. Og for datteren fortsætter hadet, så det er 100 procent sikkert, at Marine Le Pen aldrig ville kunne finde på at anbefale sine vælger - som formentlig bliver 15 procent eller flere - at stemme på Sarkozy i anden valgrunde. I stedet har Marine Le Pen direkte erklæret UMP-bevægelsen krig. Hun siger, at hun forventer, at partiet vil falde fra hinanden, når Sarkozy har tabt valget og hun er parat til at byde dem, der falder bort velkommen til et sandt patriotisk parti.",Marine Le Pen: Datteren,http://dr.dk/nyheder/udland/marine-le-pen-datteren,2012-04-21 07:15:00+00:00
2013-01-08T10:01:00+00:00,"University of the People - Folkets Universitet - er et online universitet, der tilbyder en gratis bachelorgrad til folk over hele verden. Alt, du behøver for at gå dér, er en smartphone. Manden bag er Shai Reshef, der har været i uddannelsessektoren i over 20 år - i den del af den hvor uddannelse koster penge, vel at mærke. Han stod bag et af de tidligste tilbud om online undervisning, hvor han lærte, hvor effektiv e- læring kan være: Man kan blive hjemme, passe familie og job og alligevel tage en uddannelse. Shai Reshef solgte sit firma og lod sig halvvejs pensionere i en tidlig alder. “Men det ligger ikke til mit sind at være pensionist,” fortæller han. Det gik op for Shai Reshef, at alt det, der før gjorde et universitet dyrt, nu er til rådighed gratis. Vi har open source software, billige computere og mobiltelefoner og masser af gratis undervisningsmateriale på nettet. Og vi har den nye internetkultur med sociale medier, hvor folk deler med hinanden helt gratis og interagerer med hinanden omkring indhold. “Så jeg tænkte, alt jeg behøver at gøre er at samle det hele og lave et gratis universitet - så det gjorde jeg,” fortæller han. Fire år efter den officielle lancering har Folkets universitet 1.500 elever fra 132 forskellige lande. Fra USA til Sudan og Pakistan. USA er størst. Afrika og Mellemøsten er de største regioner. De studerende er en blandet skare; fra fattige immigranter i USA til overlevende fra folkemordet i Rwanda og jordskælvet i Haiti. Folkets Universitet har kun to kurser - en handelsuddannelse og datalogi. For at kunne tage dem, skal man have en studentereksamen, kunne engelsk og have internetadgang. Man tager 40 kurser af 10 uger hver. Hver uge fra torsdag til onsdag mødes 25 studerende fra 25 lande online i grupper, hvor de læser pensum, skriver opgaver og diskuterer de spørgsmål, som læreren stiller. Når ugekurset er slut, afleverer de deres lektier og får en karakter. Når de ti uger er omme går de til eksamen og får et eksamensbevis. Og så er de klar til det næste af de i alt 40 kurser. Shai Reshef var inviteret til at tale på en konference i Tanzania i Østafrika, men han kunne ikke komme. Så fandt de en studerende i Tanzania, som tog tjansen. Han tog sin smartphone frem og viste, hvordan han brugte den til at læse på University of the People. Shai Reshef og hans kollegaer vidste slet ikke, at man kan bruge deres tilbud på en smartphone. På Haiti havde universitetet en studerende, der gik på internetcafé og downloadede sine opgaver til en USB-nøgle, som han tog med hjem og lavede på sin pc, der ikke var koblet på internettet. Så tog han USB-nøglen med tilbage til internetcafeen og uploadede sine færdige opgaver til universitetet og læreren. “Det handler ikke om sofistikeret teknologi, fordi muligheden for at undervise ALLE er der allerede,” siger Shai Reshef og tilføjer, at Folkets Universitet ikke vil bruge den mest sofistikerde teknologi - men den teknologi, der allerede findes, så de kan nå ud til flest mulige elever. Det er for eksempel ikke nødvendigt at have en bredbåndsforbindelse for at deltage. University of the people er heller ikke en bygning i en by. Det er en organisation, der er spredt ud over hele verden med ti personer på lønningslisten, og 3000 frivillige, hvoraf mange kommer fra verdens førende universiteter. Blandt de økonomiske støtter er Gates Foundation, Hewlett Foundation, Google og HP. Det koster ikke noget at læse på Folkets Universitet, men det er heller ikke helt gratis. Man skal betale $50 for at melde sig ind og en eksamen koster $100, som de studerende selv skal betale. Hvis de ikke har pengene, så kan de søge et legat hos universitetet. Som noget helt nyt har universitet skabt en portal på nettet, hvor man kan yde et mikrolegat fra $50 og opefter. På sigt kan man vælge at støtte navngivne elever. Med over én million støtter er University of the People blevet det næstestøreste universitet efter Harvard på Facebook. Og 80 procent af deres støtter kommer fra muslimske lande. For Shai Reshef handler det nemlig også om kulturel udveksling. “Med vores model bringer vi også verden tættere sammen - folk fra forskellige kulturer kommunikerer med hinanden i vores virtuelle klasseværelse,” siger han - ikke uden stolthed i stemmen. En israeler møder en palæstinenser, indere og pakistanere mødes, grækere og tyrkere, og de finder ud af, at dem, de ser som fjender udenfor klasseværelset, er deres venner i klasseværelset. “Tænk på, at hvis du uddanneer ét menenske, så ændrer du ét liv. Hvis du uddanner mange - så kan du ændre verden,” siger Shai Reshef, der aldrig kom på pension - men er lykkelig, fordi han gør en forskel.",Læs på universitetet med din smartphone,http://dr.dk/nyheder/viden/tech/laes-paa-universitetet-med-din-smartphone,2013-01-08 10:01:00+00:00
2011-04-19T07:47:00+00:00,"Gaddafi har afskåret befolkningen elektricitet, mad og vand i et strategisk vigtigt bjergområde 80 kilometer syd for Tripoli. Han har lukket for al ind- og udfart og ødelægger vandforsyningen til bjergbyerne ved at forgifte vandet med for eksempel diesel, så det bliver udrikkeligt. Det fortæller Mads Lindegaard, der er Folkekirkens Nødhjælps udsending i området, til DR Nyheder. Flygter ad smuglervejeTusindvis af mennesker flygter over bjergene ad små smuglerveje, fordi Gaddafis soldater har omringet hele bjergkæden og kontrollerer den officielle grænse til Tunesien. - Han sulter og tørster folk ud af området. Flygtningene der kommer over grænsen til Tunesien er dybt traumatiserede. De er sultne og tørstige, og de kan fortælle om, at Gaddafis soldater voldtager kvinder. Så meget vold og så meget død traumatiserer især børn, siger Mads Lindegaard. Proppet ind i bilerFolk flygter i propfyldte biler spændt bag en lastbil. Der er nemlig mangel på benzin, så det er den måde, flest mennesker kan flygte på. - Mange gange er der tre-fire personbiler spændt bag en lastbil i snoretræk, og så er alle familierne proppet ind med madrasser, og hvad ved jeg, så bilen nærmest kører helt på fælgen, fortæller Mads Lindegaard. Flere flygterDe seneste par dage har 2000 mennesker krydset grænsen til Tunesien dagligt. I alt er 10.000 libyere flygtet over grænsen. Befolkningen på cirka en halv million mennesker har nu været afskåret fra forsyninger udefra i seks uger. De er løbet tør for mad og medicin og nogle steder for vand. - Han prøver at sulte og tørste folk ud derfra, og den strategi ser ud til at virke. Hvis der ikke er mad og vand, forlader folk området, og så er der til sidst ikke nogen til at forhindre ham i at overtage det, forklarer Mads Lindegaard fra Folkekirkens Nødhjælp. Flygtninge belaster TunesienDe fleste flygtninge, der har krydset grænsen, har været udenlandske immigranter. De fleste er blevet sendt hjem til deres hjemland. De cirka 10.000 libyske flygtninge bor i flygtningelejre i Tunesien og hos tunesiske familier, der har meldt sig til at tage imod flygtningene. Men Tunesien kan ikke blive ved med at tage imod det eksplosivt stigende antal flygtninge. - De sidste tre-fire dage er flygtningestrømmen blevet så stor, at systemet ikke kan følge med længere, forklarer Mads Lindegaard. Nødhjælp ad bjergvejeDet er derfor vigtigt for Folkekirkens Nødhjælp at bekæmpe problemerne indefra med nødhjælp, fordi Tunesien er overbelastet. Folkekirkens Nødhjælp arbejder sammen med en nystartet libysk organisation, der står for selve transporten af nødhjælp. - Situationen inde i bjergene er ekstremt alvorlig, så det er en meget risikabel operation. Vi sender små firhjulstrukne lastbiler ind gennem bjergvejene med mad of andre forsyninger, forklarer Mads Lindegaard. De første forsyninger bliver sendt ind til landsbyerne i løbet af denne uge, oplyser Mads Lindegaard. Tryk på den den blå stedmarkering på kortet:",Gaddafi forgifter drikkevandet nær Tripoli,http://dr.dk/nyheder/udland/gaddafi-forgifter-drikkevandet-naer-tripoli,2011-04-19 07:47:00+00:00
2011-01-10T07:42:00+00:00,"Den 22-årige Jared Lee Loughner, der nu er anholdt og sigtet for skyderiet i Tucson i delstaten Arizona, er ifølge materiale som politiet har offentliggjort, langt fra en almindelig, veltilpasset og afbalanceret ung mand. Studiekammerater og undervisere, der har kendt ham i de sidste par år, taler om en tiltagende mærkelig, indesluttet og uforudsigelig person, der i mange henseender opførte sig grænseoverskridende. Politiet siger at man på hans bopæl - han boede hos sine forældre - har fundet papirer med skriblerier a la ""mit attentat"", ""jeg planlagde det"", og navnet Gabrielle Giffords, den demokratiske kongrespolitiker, der var Loughners mål. På internettet har Loughner offentliggjort forskellige skriverier, blandt andet et ""politisk manifest"", der efter beskrivelserne at dømme er en usammenhængende blanding af stumper fra forskellige yderliggående ideer, med et kraftigt islæt af konspirationsteorier. (Her kan du se de videoer, den 22-årige har lagt ud på sin YouTube-side.) Skudepisoden har rystet politikere i Washington, hvor Kongressen har udsat afstemninger, blandt anden om sundhedsreformen, i denne uge. Giffords har været en urokkelig tilhænger af Obamas sundhedsreform, som det nye republikanske flertal i Kongressen nu vil forsøge at afspore. Præsident Barack Obama opfordrer alle amerikanere til et øjebliks stilhed mandag formiddag for at mindes ofrene. Mange kommentarorer mener at der er en oplagt og direkte sammenhæng mellem attentatet, og den stadig voldsommere politiske retorik, der har grebet om sig siden præsident Obamas tiltræden. Retorikken, og afbildningen af demokratiske politikere med indtegnede sigtemærker, kan få ustabile personer til at opfatte, at de har fået grønt lys fra forskellige former for ledere til at gribe til vold, påpeger kommentatorer. Både den tidligere vicepræsidentkandidat Sarah Palin, og Arizona-politikeren Jesse Kelly, der var Giffords modkandidat ved Kongres-valget, opfordrede under valgkampen mere eller mindre direkte til at skyde Giffords. Den lokale sherif Clarence Dupnik kalder Arizona for krystalliseringen af ""vreden, hadet og fordommene, der præger dette land"". Giffords var også på kant med meget stærke følelser i Arizona, vendt mod de mange illegale indvandrere fra Mexico og det øvrige Latinamerika. Et flertal i statens lovgivende forsamling vedtog sidste år en lov om illegale immigranter, der af kritikere anses for at være i strid med USAs forfatning, fordi den tillader politiet at stoppe og kontrollere personer, alene på basis af deres udseende. Seks blev dræbt og 14 såret, da Loughner lørdag opsøgte Giffords og skød hende mens hun talte med vælgere foran et indkøbscenter. (Du kan høre opkaldet til alarmcentralen i forbindelse med skudepisoden her. Vær dog opmærksom på at optagelsen starter med en reklame.) Loughner købte i november, helt legalt, den semi-automatiske Glock-pistol, han brugte til attentatet, sevl om myndighederne var vidende om, at han var mentalt ustabil. I oktober blev han bortvist fra sin uddannelse, med besked på at han kun kunne komme igen, hvis han kunne få en erklæring fra en specialist om, at han ikke var til fare for sig selv eller sine omgivelser. Arizonas hører til de stater i USA, hvor våbenlovene lægger færrest hindringer i vejen for personer, der vil købe skydevåben.",Psykisk ustabil -  og bevæbnet,http://dr.dk/nyheder/udland/psykisk-ustabil-og-bevaebnet,2011-01-10 07:42:00+00:00
2013-08-29T09:01:00+00:00,"I hele august måned har Olga Grjasnowas debutroman 'Russeren er en, der elsker birketræer' været til debat i DR Romanklubbens online-læsekreds på Litteratursiden.dk. Da den 28-årige tysk-aserbajdsjanske forfatter var i landet i forbindelse med Louisiana Literature, greb vi chancen for at tale med hende - bevæbnet med en lang liste af læser-reaktioner. Og der var nok at tage fat på. Spekulationer om hovedpersonens seksualitet, om betydningen af traumer fra barndommen og en særdeles stor undren over slutningen. Samt temaer som identitet og rodløshed. Online-læsekredsen om 'Russeren er en, der elsker birketræer' Alt sammen foranlediget af romanens hovedperson Masja, en ung jødisk pige med flygtningebaggrund, der lever det moderne, urbane storbyliv i Berlin. Indtil hendes kæreste pludselig dør, og Masja får et voldsomt psykisk sammenbrud. ""Rodløs"" er en betegnelse, der tit bliver hæftet på Masja - også i Romanklub-debatten - men Olga Grjasnowa deler slet ikke den opfattelse af sin hovedperson. Hendes løse tilknytninger skyldes noget helt andet. - Masja har det godt i sin by, men hun vil også gerne andre steder hen, fordi hun arbejder på at få en karriere op at stå. På den måde er hun repræsentant for en ny generation af uddannede immigranter, som er vokset op i Tyskland og hører til der, siger Grjasnowa. Selv om romanen ikke er direkte selvbiografisk, er der mange træk ved Masjas baggrund, der minder om Olga Grjasnowas egen. Ligesom Masja er Olga Grasnowa kommet til Tyskland som jødisk flygtning fra Aserbajdsjan, da hun var barn. Og Masjas indstilling kendetegner den unge generation af indvandrere og flygtninge i Tyskland, mener Grjasnowa: - Min generation er den første som ikke siger ""Tak"", men som i stedet siger ""Vi hører til her. Vi vil have de samme rettigheder, og vi er villige til at kæmpe for dem."" Jeg vil heller ikke sige, at hun lider af identitetsproblemer. Jeg tror ikke, nogen har en fastlåst identitet hele livet igennem. Hun har en masse problemer, men de skyldes traumerne fra hendes opvækst. Omdrejningspunktet for historien i 'Russeren er en, der elsker birketræer' er forholdet mellem Masja og hendes kæreste Elias, som kommer fra en traditionel tysk familie med en indretningsstil, der beskrives som 'øst-Biedermeier'. I debatten undrer Connie og Gitte sig over, hvorfor Masja overhovedet er blevet kæreste med Elias, når hans baggrund er så forskellig fra den kultur, hun selv kommer fra. - Masja og Elias er ret ens på trods af deres forskellige kulturelle baggrund, siger Grjasnowa. - De bor i den samme by og tager til de samme fester. De lever begge et typisk urbant liv, som er ens over hele verden, hvis man har en vis mængde penge og et vist uddannelsesniveau. Det er det samme fra New York til Berlin til København. Olga Grjasnowa ser ikke deres forhold som Elias' oprør mod sine forældre, sådan som en læser ellers foreslår, men som et helt almindeligt forhold, der kan opstå i enhver moderne storby. - Folk dater jo hinanden og ikke hinandens forældre. Svigerforældrene dukker først op senere, siger hun. Til gengæld svarer Grjasnowa ubetinget ja til Hanne Ingerslevs spørgsmål om, hvorvidt Masja er biseksuel: - Det er hun. Kort og klart. Jeg er inspireret af den amerikanske kønsteoretiker Judith Butlers tanker om, hvordan vi skaber minoriteter på baggrund af nationalitet og seksualitet. - I Tyskland overrasker det f.eks. mange folk, at man kan være både muslim og homoseksuel. Det er, som om der i Tyskland hersker en forestilling om, at hvis du fortæller mig din seksualitet og din nationalitet, så skal jeg fortælle dig, hvem du er. Men sådan fungerer verden jo ikke. Det er irrelevant og burde være privat. Og det er noget af det, jeg gerne ville vise med bogen. Her kommer titlen også ind i billedet. Smuk og lyrisk lyder den. Men i debatten skriver Connie, at den for hende siger alt om den overfladiske måde, vi ser på hinandens kultur. Olga Grjasnowa lyser op i et stort smil: - Ja! Det var det, jeg sigtede til med den. Mange tusind tak. Hanne Ingerslev vender tilbage til Masja: ""Jeg vil gerne vide, om hun ikke er mere end lidt selvoptaget,"" spørger hun. Jo, siger Grjasnowa, men det tjener en funktion: - Det var vigtigt for mig at skabe en karakter, som ikke var en sød, pæn pige. Hun skulle have en egoistisk side og være rigtig fokuseret på karriere. Det gjorde det mere interessant for mig at skrive, forklarer Grjasnowa. - Hun er jo en forholdsvis ung, kvindelig hovedperson, og jeg ville undgå at gøre hende til offer. Samtidig handler bogen egentlig om folkemord, og hvordan folk bearbejder traumer. Og jeg tror de fleste folk, som lider af traumer, er låst fast i sig selv og deres egen psyke. Masjas løsningsstrategier bliver også diskuteret. Hun flygter, når noget presser hende. Er det ikke umodent, funderer Connie. - Der er en tvetydighed i det, siger Grjasnowa. - Masja leder altid efter sikkerhed og stabilitet og et stabilt parforhold, men når hun endelig får det, flygter hun igen. Men det er ikke nødvendigvis umodent. Jeg tror, det er typisk for alle. Det emne, der har fyldt allermest i debatten, er bogens slutning. Hvis du har romanen til gode og ikke vil vide noget om udgangen, bør du stoppe læsningen her, for der er afsløringer forude. Er du til gengæld lige så forundret som flere af debattørerne, kan du roligt fortsætte. På bogens sidste side genforenes Masja med den døde Elias. Hvad pokker sker der, spørger Gitte Hansen og uddyber: Er den sidste sætning i overført betydning? Er det mentalt, at der næsten er slukket, men at der stadig er lys forude, altså håb for Masja? Eller giver hun helt op og overgiver sig til sin indre verden, hvor hun stadig kan være sammen med Elias? Dør hun? Der er selvfølgelig også den mulighed, at hun bare får næseblod og flashback til de voldsomme begivenheder i Baku, da hun var barn. Det mener Connie er en sandsynlig mulighed. Olga Grjasnowa lytter koncentreret til tankerne fra debatten, inden hun svarer. - Det var helt bevidst at lade slutningen være åben. På den måde afhænger den af læserens sindsstemning, og hvad vedkommende ønsker for Masja. - Jeg har lige genlæst slutningen, og det slog mig, hvor mange detaljer der egentlig kan pege på, at hun måske overlever. På den anden side ændrer sproget sig fra datid til nutid allersidst i bogen, hvilket kan tolkes på en bestemt måde. Men i sidste ende er det op til læseren, siger Grjasnowa. Der er heller ingen planer hos Olga Grjasnowa om at skrive en fortsættelse af romanen, som flere læsere ellers ønsker sig: - Jeg er ved at skrive min anden roman færdig, og den handler om noget helt andet. Jeg tror faktisk, det ville ødelægge en del, hvis jeg skrev en fortsættelse. Jeg synes, slutningen er en af bogens forcer, og jeg kan ret godt lide den, som den er nu. For tiden er Maxim Gorki-Teateret i Berlin ved at lave en opsætning af 'Russeren er en, der elsker birketræer', fortæller Olga Grjasnowa. Hun har lige brugt et par dage på at overvære arbejdet med forestillingen og kan fortælle, at den bliver meget anderledes end romanen. Hvordan teateret vil iscenesætte bogens slutning, ved hun dog ikke endnu.",Olga Grjasnowa svarer på DR Romanklubbens spørgsmål,http://dr.dk/nyheder/kultur/kulturklubber/olga-grjasnowa-svarer-paa-dr-romanklubbens-spoergsmaal,2013-08-29 09:01:00+00:00
2013-08-27T11:12:00+00:00,"Spændingen begyndte at bygge sig op, da jeg fik nyheden om, at jeg skulle være reporter for DR Romanklubben på Louisiana Literature 2013, og den blev kun større på togturen mod Humlebæk. Som medlem af DR Romanklubben vidste jeg, at månedens roman i august var Olga Grjasnowas 'Russeren er en, der elsker birketræer' og begyndte at læse romanen nogle dage før, jeg skulle af sted. Den første session på dagen bød på en samtale mellem russisk-tyske Olga Grjasnowa og Suzanne Brøgger. Begge forfatterinder beundrede hinandens arbejde og havde en flydende samtale om emnerne, som deres aktuelle romaner berører. Dialogen mellem Brøgger og Grjasnowa kom ind på alt fra transvestitter til multikulturalisme og dens tilhørende eksistentielle kriser. Temaerne i 'Russeren er en, der elsker birketræer' er ikke kun aktuelle i Tyskland, som Grjasnowa kommer fra, men noget vi kan nikke genkendende til i Danmark. I sin bog skildrer Olga Grjasnowa en ung kvinde med rod i tre forskellige kulturer, som forsøger at finde sin plads i verden. 'Russeren er en, der elsker birketræer' af Olga Grjasnowa er månedens bog i DR Romanklubben i august. Antonio Pennacchis 'Mussolini-kanalen' bliver månedens roman til oktober. Der er online-læsekreds om månedens bog på Litteratursiden.dk i hele den måned, hvor bogen er aktuel. Vær med i læsekredsen ""Hjem"" er et tema, som Olga satte særligt fokus på i samtalen, da det også rører hende personligt som aserbajdsjansk-jødisk immigrant til Tyskland. Da diskussionen om multikulturalisme blev dybere, stillede hun et altid aktuelt spørgsmål herhjemme: ""What is Danish? What does it mean to be Danish?"". Et spørgsmål, som blot fik et halvt minuts tavshed, før salen brød ud i latter. Måske kunne vi i koncertsalen ikke definere hvad ""danskhed"" er for en størrelse, men Olga Grasnowa havde et bud. Hun mente, at det at være dansk, tysk, russisk eller hvilken som helst nationalitet, man vil identificere sig med, er at føle sig som en udelelig del af samfundet. At man ikke behøver at forklare sig selv, og at man hverken bliver diskrimineret for eller imod. Olga understregede, at hendes roman først og fremmest handler om mennesker og personlig identitet. Om at kunne definere sig selv og om samfundets accept af denne selvdefinition. VÆR MED: Online-læsekreds om 'Russeren er en, der elsker birketræer' Sessionen endte med klapsalver for både Olga Grjasnowa og Suzanne Brøgger, der bidrog med indsigtsfulde spørgsmål og kommentarer. Jeg havde en halv times pause, før jeg skulle til interviewet med Antonio Pennacchi, så jeg besluttede mig for at kigge mig omkring. I det store fælles areal var der opstillet en masse bøger af de gæstende forfattere. De deltagende var alle i færd med at kigge i forskellige bøger, købe bøger for at få dem signeret eller nyde solskinnet på de grønne områder med udsigt til Humlebæk Havn. Med fem minutter til starten af sessionen troede jeg, at jeg var i god tid, men blev overrasket over antallet af fremmødte. Jeg fandt med nød og næppe et par siddepladser til min ledsager og mig selv. Interviewet startede med en oplæsning fra bogen 'Mussolini-kanalen', Pennacchis aktuelle roman, på italiensk. Pennacchi fangede publikum med sin livlige oplæsning af uddraget i varme og melodiske italienske toner. Efter Thomas Harders oplæsning af selvsamme uddrag på dansk besluttede jeg mig for at læse romanen med DR Romanklubben i oktober. Herefter begyndte en yderst underholdende time, hvor Pennacchi berettede om sin barndom i et miljø, der minder om det, han beskrev i 'Mussolini-kanalen' og bevægede sig til dybsindige spørgsmål om det gode og onde i menneskets natur. ""I alle årene før jeg begyndte at skrive, elskede jeg at lave ballade. Og så opdagede jeg, at den bedste måde at lave ballade på er at skrive,"" sagde Pennacchi med et glimt i øjet. 'Mussolini-kanalen' blev modtaget kolossalt godt i Italien, men også med frygt og påpasselighed pga. titlen med navnet på den berygtede tidligere diktator. ""Para-fascistisk"" er blot én af de beskrivelser, som Pennacchis forsøg på både at fordømme og forstå fascismen, fik efter udgivelsen. VÆR MED: Online-læsekreds om 'Mussolini-kanalen' Den italienske forfatter skabte en høj stemning i lokalet med sit animerede kropssprog, humoristiske sans og livlige personlighed. Med beslutningen om at lære italiensk forlod jeg lokalet efter kraftige klapsalver for en interessant, spændende og underholdende time. Efter interviewet med Pennacchi havde jeg oplevet de aktuelle Romanklub-forfattere og kunne være taget hjem. Udsigten til en time med engelske Zadie Smith var dog for fristende til, at jeg kunne hoppe på toget mod det fynske. Det var jeg ikke ene om, fandt jeg ud af lidt senere, da jeg stod foran salen der var propfyldt og fik besked på, at jeg kunne opleve Zadie Smith via storskærmen udenfor. Med engelsk charme og britisk accent havde Smith publikum både i salen og på plænen i sin hule hånd. Hun berettede om sin nyeste roman, om det at skrive om rigtige mennesker, om realistiske tragedier og om håb. Efter en spændende time, der handlede om Zadie Smiths adskillige romaner, kunne min ledsager og jeg endelig møde en træt men bredt smilende Smith, som signerede vores eksemplar af romanen 'On Beauty'. Programmet for dagen sluttede, mens Louisiana summede med besøgende, der hyggede sig med en nykøbt bog eller nød den solskinsrige aften og sensommerbrisen med udsigt til stranden.","Om russere der elsker birketræer, Mussolini og danskhed",http://dr.dk/nyheder/kultur/kulturklubber/om-russere-der-elsker-birketraeer-mussolini-og-danskhed,2013-08-27 11:12:00+00:00
2010-02-25T20:18:00+00:00,"Retten i Miami har besluttet at løslade den narkosigtede Camilla Broe. DR's reporter Claus Fahrendorff fulgte retsmødet der endte med en løsladelse. Her kan du læse hvad der skete i retssalen. Anklageren og forsvareren er netop ankommet. Nu venter vi på dommer Fredrico Moreno. Forsvarer Van Vliet siger til DR at hun håber på at Camilla Broe endelig kommer ud af fængsel nu. Vi venter også på at se hvorvidt Broe også kommer til retten, men det forventes hun at gøre. Camilla er netop kommet smilende ind i retten. Hun har fodlænker på og lysebrunt fangetøj på, og taler lige nu med forsvareren. Anklageren er for første gang alene i retten. Forsvareren har som sædvanligt sin assistent med. der er meget stille i retten. Alle venter med spænding på dommeren. Forsvareren kikker flere gange utålmodigt på klokken. Broes forsvarer er en ganske bestemt dame. Og vi venter stadig på dommeren. Der er også journlister fra både Ekstrabladet og TV2 i retssalen. Camilla Broe ser rolig og afslappet ud, men tager af og til nogle dybe indåndninger. Folk er begyndt at småsnakke med hinanden, da dommeren stadig ikke er dukket op. Og beslutningen om Broes fremtid trækker ud. Så er vi i gang, dommeren er kommet ind. Dommeren gentager at han mener at sagen afvises på grund af forældelse.' Dommeren spørger anklageren hårdt: ""Vil du holde hende i fængsel et år uden rettegang"". Hun har jo et barn siger dommeren. Anklageren får store tæsk. Dommeren lader tydeligt skinne igennem at anklageren ikke har gjort sit arbejde ordenligt. Han virker sur på anklageren. Nu råber de alle af hinanden. Dommeren er meeeeget direkte, næsten brutal. Han er sur over at Broe ikke vil have nogne legal status hvis hun kommer ud mod kaution men ikke for lov at rejse ud af landet. Anklageren har svært ved at forklare sig. Folk griner nu. Anklageren bliver ydmyget af dommeren. Det er som at se en dreng i skolen få skæld ud af læreren. det e næsten pinligt. Alt hvad anklageren foreslår bliver skudt ned af dommeren. Nu vil dommeren vide hvor Broe skal bo hvis hun kommer ud. På gaden??? spørger han frækt. ""...på den anden side har hun jo tag over hovedet nu"" drillende. Camilla Broe har ingen penge at leve for her, siger dommeren, ingen vil holde hende i fængsel mere, så hvad er løsningen spørger dommeren konstant. ""Vil du lytte til mig NU"" snerrer anglageren tilbage Anklageren er dybt frustreret. Nu bider han fra sig og fortæller at Broe bør blive i USA. Broe er fanget i et juridisk tomrum. Ingen ved hvad hendes status vil være hvis hun kommer ud. Formelt vil hun være en illegal immigrant hvis hun kommer ud i USA uden opholdstilladelse. Sagen er i hårdknude! Ingen kommer op med en løsning på hvor Broe skal være hvis hun kommer ud. Den eneste logiske løsning vil være at lade hende rejse hejm mener dommeren. Nu foreslår forsvareren at Broe skal få rejse hejm. Dommeren vil nu løslade Broe i morgen, hun kommer ud enten i morgen eller på mandag.",Broes løsladelse minut for minut,http://dr.dk/nyheder/udland/broes-loesladelse-minut-minut,2010-02-25 20:18:00+00:00
2013-03-12T15:42:00+00:00,"Christina Vorres tekst blev valgt af redaktør Inger Kristensen fra Forlaget Klim. Da en gammel historieprofessor bliver fundet død, kvalt i sit eget blod, på det historiske fakultet i Aarhus, opstår der straks mistanke om mord, en mistanke der bliver forstærket, da også hans mor bliver fundet død. Rygterne begynder straks at løbe, først på universitet og sidenhen i medierne. Er der en seriemorder løs i Aarhus? Eneste spor, politiet har at gå efter, er et brev fra en gammel slægtning, der i sin tid immigrerede til Amerika for siden hen i at gå glemmebogen. DR Krimiklubben inviterede alle med en god krimi-idé til at indsende en tekstprøve på ca. 4 sider til et talentforløb på årets Krimimesse i Horsens. Tekstprøven skulle bestå af handlingsreferat, åbningsscene, nøglescene og et ekstra element, f.eks. uddybning af hovedperson, gerningssted eller forbrydelse. Tre talenter ville blive valgt ud og få sparring af erfarne forlagsredaktører ved to sessions på messen. For at opnå spalteplads og ikke mindst status på Aarhus Posten beslutter den unge journalist Martin Nygaard sig for at indlede sin egen lille efterforskning i efterforskningen. Hvad er det, der er så specielt ved det brev? Da han endelig får et gennembrud i sagen og sporer brevets afsender tilbage til et gravsted på Vestre Kirkegård i Århus, presser spørgsmålene sig først for alvor på. Hvem er egentligt begravet her? Hvorfor rejste denne person tilbage til Danmark? Og hvorfor fik familien det aldrig at vide? Jagten på svar bringer Martin vidt omkring fra støvede arkiver til bonede gulve og til sidst lige ind i armene på gerningsmanden, der vil gøre alt for at skjule fortidens gerninger. Der var ikke mange, der lyttede til Else. Mest fordi det var så sjældent, at hun sagde noget. Som sekretær på det historiske fakultet på Aarhus Universitet var Else ansat til håndtere bogføringen og økonomien på studiet. Det meste af arbejdet var administrativt og kunne håndteres foran computerskærmen, hvilket passede hende fint. Så slap hun for at tale alt for meget med de studerende, eller endnu værre, de andre sekretærer på kontoret, der greb enhver chance for at være sociale i form af kaffepauser og andet pjat hver og hver anden time. Når det blev for meget, hvilket det gjorde oftere og oftere, gik Else i kælderen. Hernede kunne hun få lov at være i fred, alt imens hun arkiverede og drømte sig væk til sydligere himmelstrøg og den ferielejlighed, hun havde tænkt sig at købe, når det blev tid til at gå pension. Der ville hun endelig kunne få lov til passe sig selv og være i fred. I fred for kollegaerne, naboerne og eksmanden der blev ved med at insistere på, at de snart skulle mødes. Dernede ville hun kunne få lov til at lukke sig ind i den puppe, hun havde længtes efter så længe og bare forsvinde. Ingen krav, ingenting, akkurat som Else gerne ville have det. Til at starte med havde hun ikke lagt så meget i det. Kælderen lugtede, som kældre nu engang gør. Det kunne være, det var en død mus, der lå og flød et eller andet sted? Eller en rotte måske? Som ugerne gik trængte lugten sig dog mere og mere på for til sidst at være så insisterende, at selv Else måtte tage sig til næsen og endelig åbne munden. Da pedellen omsider fik famlet den rigtige nøgle frem ind til serverrummet, var stanken nærmest uudholdelig. Da havde Knud Lauridsen allerede været død i over en måned. Retsmedicineren kunne senere konstatere, at dødsårsagen skyldtes cerebral hypoxia, eller oversat til dansk, iltmangel i hjernen. Obduktionen viste, at den nu afdøde historieprofessor var blevet stukket adskillige gange i halsen, med hvad der kunne formodes at være en mindre køkkenkniv. Den store mængde af blod fra de mange stiksår var blandt andet løbet ned i luftvejene, hvilket i sidste ende forårsagede kvælningen. Den efterfølgende forrådnelse var for længst sat ind, en proces der naturligvis også havde indflydelse på tilstanden af det stykke papir, der blev fundet inde i afdødes mundhule. Papiret, som siden hen skulle sig at være et brev, var gået halvt i opløsning sammen med liget, så det var kun muligt at tyde cirka halvdelen af den sirlige håndskift. 24/11/ 1919 Kære fader Tak for _ _ _ _ _ _ _. Det smerter mig_ _ _ _ _ _ _ _ _ _ _ _ _ _ min broders alt for tidlige død Jeg håber, at du og moder_ _ _ _ _ _ _ _ _ _ _ _ _ _ _ _ _ I må forstå_ _ _ _ _ _ _ _ _ _ _ _ _ _ _ _ _ _ Jeg har derfor besluttet_ _ _ _ _ _ _ _ _ _ _ _ _ _ _ _ _ _ _ _ _ _ _ _ _ _ _ _ _ som vil _ _ _ _ _ _ _ _ _ _ Din Chresten Chicago, Illinois - Ja, du har sikkert har allerede været inde og søge i de gamle passagerlister til New York. - Det er det, jeg har. Det var efterhånden lang tid siden, Martin havde sendt en forespørgsel til Det Danske Udvandrerarkiv i håb om, at de kunne hjælpe ham med at finde nogle flere oplysninger omkring Chresten Nielsens videre færd i USA. - Så ved du sikkert også godt, at han forlod København d. 26. februar 1919 for så at ankomme til Ellis Island 22 dage senere, mere præcist onsdag d. 20 marts. Martin nikkede. Han var allerede godt irriteret på den lidt småbuttede arkivar, der blev ved med at insistere på at blive kaldt Jørgensen. Bare Jørgensen. - Og ifølge papirerne så angav Chresten byen Chicago som nærmere bestemmelsessted, så der vi må jo gå ud fra, han er rejst hen efterfølgende. - Jo tak, men alt det her vidste jeg faktisk… - Ja, det er jo yderst sjældent, at immigranter så at sige immigrerer tilbage igen, men det er da set før. Hvad mente han med det? Martin rettede sig en anelse op i stolen. - Rejste Chresten tilbage til Danmark alligevel? - Alligevel ved jeg ikke noget om, men ja prøv at se her. Jørgensen lagde et billede på bordet. - Det er et gammelt portræt af besætningen på dampskibet SS OLAV. Det er jo ikke fordi, dampselskaberne ligefrem havde for vane at fotografere deres medarbejdere, så det er lidt af et scoop, det her. Martin kiggede på det sort-hvide billede. Ifølge inskriptionen havde den samlede tro besætning taget opstilling på kajen foran skibet i anledning af rederiets 50 års jubilæum. - Og du siger, Chresten Nielsen også er med her på? - Ja, han har sikkert ikke haft råd til billetten retur til Danmark, så han har tjent til sit ophold ved at tage hyre på skibet. - Som matros? - Nej, som opvasker for søren. Jørgensen placerede sin højre pegefinger midt i menneskemængden. - Her har du ham. Martin kiggede på manden, der med hvid uniform og et viskestykke i bæltet rigtigt nok lignede en, der kunne være ansat til at spule tallerkner dagen lang. - Jamen, det er jo ikke Chresten. - Joooo, ifølge det her er det. Jørgensen pegede igen, denne gang på det med småt under billedet. - Se der. Chresten Nielsen. Tredje række. Syvende til højre. - Ja, men det er ikke ham. Chresten var ung, lyshåret med karakteristik skævt smil, der sikkert havde charmeret sin del af pigerne engang. Manden på billedet derimod, han var ældre, havde mørkt hår og en lille smal mund. - Prøv at se her. Martin fandt fotokopien frem fra lommen, den han havde taget af Chrestens billede. - Du kan da godt se, at de ikke ligner hinanden. Det kunne Jørgensen ved nærmere selvsyn kun give ham ret i, men hvem var manden på billedet så? Hvad gør man, hvis man gerne vil forsvinde fra jordens overflade? Og hvor langt vil eftertiden gå for at skjule det? Drabet på Knud Lauridsen og hans mor er følgevirkninger af en langt ældre forbrydelse, som har fundet sted for mange år siden i et helt andet kontinent. I 1919 rejser den unge Chresten Nielsen til Amerika. Som næstældste søn ud af en søskendeflok på 10 har han svært ved finde sin rolle på den fædrene gård på Samsø, hvor ressourcerne er lige så knappe som fremtidsudsigterne. Derfor går der heller ikke mange øjeblikke fra chancen byder sig, til Chresten griber den og befinder sig på et dampskib med endestation i Amerika. To år efter dør storebroren af den spanske syge, hvilket får Chrestens far til at skrive et brev, hvori han beder hans nu ældste søn om at vende tilbage til Danmark, så han kan føre gården videre i slægtens navn. Men Chresten vender aldrig tilbage, han bliver myrdet, før han når så langt. Hans identitet derimod den lever videre i bedste velgående, først på skibet tilbage til Danmark og sidenhen i sus og dus i toppen af det danske erhvervsliv. Forbrydelsen består altså ikke kun i mord, den består også identitetstyveri og fortielse. Men hvem er det, der har dræbt Chresten for at leve videre i hans navn? Og hvorfor rækker eftertiden til yderligheder for at skjule dette? Hvad er det, der er på spil? Og hvor meget er der på spil? Det er i opklaringen af de spørgsmål, vi finder den egentlige forbrydelse. Og gerningsmanden. Krimimessen i Horsens finder sted 16.-17. marts 2013. DR Krimiklubbens to talentsessions foregår i Snedkeriet lørdag kl. 12-13 og søndag kl. 11.30-12.15.",Christina Vorre - 'Slægten',http://dr.dk/nyheder/kultur/kulturklubber/christina-vorre-slaegten,2013-03-12 15:42:00+00:00
2010-03-28T10:33:00+00:00,"Italienske valg er sjældent noget for folk, der lider af tinnitus, men selv efter italiensk standard er tonerne gået usædvanligt højt, forud for det her regionsvalg. Regionalvalget holdes i 13 ud af landets 20 regioner og løber både i dag og i morgen. Selv om der er tale om regionsvalg så har selve valgkampen alligevel i høj grad drejet sig om landets regeringsleder Silvio Berlusconi og afstemningen i dag og i morgen ses som en afgørende test for, hvor stærkt han står. Efter et år fyldt med kulørte skandalesager omkring Berlusconi og mange alvorlige retssager, så viser den seneste meningsmåling, at under halvdelen, altså kun 44 procent, af italienerne at Berlusconi gør et godt job. Det tal er det laveste antal siden Berlusconi i 2008, blev valgt til at lede Italien for fjerde gang. Tonen er ved dette valg er derfor blevet skærpet fra alle sider. Lørdag modtog Berlusconi en patron med posten, og en mindre brevbombe stilet til regeringspartiet Liga Nord brød i brand på et posthus i Milano. Men bortset fra de episoder, så er det først og fremmest Berlusconi egne angreb på landets undersøgelsesdommere og politiske modstandere, der har stjålet fokus i valgkampen. Ministerpræsidenten har ført an i en skinger tone. Han har rask væk kaldt de dommere, der efterforsker korruptionssagerne omkring ham for ”talebanere” og ”en trussel mod demokratiet”. Det har fået Berlusconi-kritikere til åbent at sammenligne landets regeringsleder med Italiens tidligere fascistiske diktator Benito Mussolini. En af dem er journalisten Marco Travaglio. Han er bare en af flere kritiske journalister, som er blevet suspenderet fra de statslige TV-kanaler, RAI. Det skete da RAIs bestyrelse, der er kontrolleret af regeringen, forud for regionalvalget besluttede at fjerne alle politiske debatprogrammer indtil valget er overstået. En beslutning, der i følge Marco Travaglio, afslører Berlusconis sande karakter. - Berlusconi vinder seere på sine private kanaler ved åbenlyst at skade public service TV, siger Marco Travaglio til DR Nyheder og peger på, at Berlusconi nu kan lyve uden at nogle tager ham i det. - Konsekvensen er, at Berlusconis skandaler - og dem er der mange af - er forsvundet fuldstændig fra medierne, siger han. Marco Travaglio mener ikke, at en politisk leder af en demokratisk republik skal opføre sig på den måde. - Du er nødt til at kalde Berlusconi en tyran, Il Duce (Mussolini, red.), diktator eller noget i den retning, siger Travaglio til DR Nyheder. I december måned var Silvio Berlusconi popularitetsmålinger tårnhøje, efter han blev overfaldet af en sindsforvirret mand i Milano. Men siden da har en række retssager og korruptionsskandaler med forbindelse til regeringen fået målingerne til at dale kraftigt. Derfor har regeringen lagt mange kræfter i at gøre god figur og erklæret regionsvalget idag for et valg mellem ”kærlighedens og hadets kræfter”. Med hadets kræfter menes ikke mindst de undersøgelsesdommere, der har trukket Berlusconi i retten i sager om skattesnyd, bestikkelse af et vidne og dem der afhører tidligere mafiamedlemmer, der anklager Berlusconi for at have tætte forbindelser til den sicilianske mafia. Desuden efterforskes han for magtmisbrug, fordi han i aflyttede telefonsamtaler har lagt pres på de myndigheder, der kontrollerer TV-kanalerne. Berlusconi ønskede at lukke munden på kritiske journalister. Det har sidenhen vist sig at de har fået deres programmer suspenderet. Ifølge Berlusconis parti, Popolo della Libertá - Frihedens Folk - er de mange sager mod ham udtryk for, at Italiens anklagemyndighed har mistet sin uafhængighed og nu åbent er en del af oppositionen. Berlusconi har ved flere lejligheder op til regionsvalget kaldt undersøgelsesdommerne for fjender af demokratiet, der deltager i konspiration mod ham. For Berlusconi-kritiske kræfter og dele af oppositionen er de mange angreb mod landets dømmende magt, endnu et eksempel på at regeringen ikke respekterer demokratiet. ”Det er en mere og mere udbredt opfattelse at dommere og anklagere er som en spiller på fodboldbanen i stedet for en dommer med fløjten, forklarer Marco Travaglio, og det betyder at statens kontrolinstanser ikke anerkendes, de er pludselig inddraget i den politiske debat. Det ødelægger retsstatens fundamentale principper, hvor love og domme skal efterleves. Det står i dag enhver frit for at anklage en dommer for at være hadefuld og nægte at følge en dom. - Det er en kræftsygdom som ødelægger retsstaten. Italien er ikke længere et rigtigt demokrati med en tredelt magt, påpeger Marco Travaglio Polemikken om Berlusconi, har fyldt alt i italiensk politik, siden den første skandalesag om Berlusconis forhold til yngre piger og prostituerede brød ud i maj sidste år. Og siden den italienske forfatningsdomstol i efteråret afgjorde, at Berlusconi godt kan retsforfølges selvom han sidder i politisk embede, så har regeringens fokus entydigt været at indføre en ny lov, der skal fritage Berlusconi for sagerne. Emnet har fuldstændig blokeret for vigtige diskussioner om reformer, illegale immigranter og Italiens underskud på statsbudgettet, der nu snart i mange år har været i den røde zone. Flere italienske analytikere spekulerer i, at yngre kræfter i Frihedens Folk, såsom formand for parlamentet Gianfranco Fini eller finansminister Tremonti, arbejder i kulissserne på at kunne tage over, hvis Berlusconi skulle stå meget svækket tilbage efter valget i dag. Mange peger samtidig på, at der faktisk længe har været en frustration i partiet over, at Berlusconis mange sager fylder så meget, at det optager hele den politiske dagsorden. Silvio Berlusconi selv, ser tilgengæld ikke nogen svækkelse true. Han har lovet at han i de næste tre år vil gennemføre ”store, store, store reformer”, der blandt andet indeholder flere magtbeføjelser til Italiens præsident, der i dag stort set kun har ceremonielle forpligtigelser. Silvio Berlusconi arbejder samtidig på at få indført direkte valg til præsidentposten, og lægger ikke skjul på at det er fordi han selv ønsker sig netop den post engang i fremtiden. Først skal valget i dag dog overståes. Flere målinger peger på at den store sejrherre kan blive det stærkt højreorienterede regeringsparti Lega Nord, der har sin base i Norditalien. Hvis der her lykkes partiet at vinde magten i flere regioner fra både opposition og Frihedens Folk, så kan de meget forlange øget indflydelse i regeringen i Rom.",Opposition: Italien er ikke et demokrati,http://dr.dk/nyheder/udland/opposition-italien-er-ikke-et-demokrati,2010-03-28 10:33:00+00:00
2012-11-07T10:35:00+00:00,"Tak. Tusind tak. I aften, mere end 200 år efter at en tidligere koloni vandt retten til at bestemme over sin egen skæbne, fortsætter opgaven med at fuldende vores nation. Den fortsætter på grund af jer. Det gør den, fordi I bekræftede den ånd, der har besejret krig og krisetider. Den ånd, der har løftet nationen fra fortvivlelsens dyb til håbets tinder. Troen på, at mens vi hver især forfølger vores egne drømme, er vi en amerikansk familie og rejser os eller falder som én nation og ét folk. I aften under det her valg har I, det amerikanske folk, mindet os om at selv om vejen har været hård og rejsen har været lang, har vi rejst os, kæmpet os tilbage, og vi ved inderst inde, at USA stadig har det bedste til gode. Tak til hver og en, der har deltaget i valget. Hvad enten I stemte for første gang eller stod i kø meget længe... det skal vi i øvrigt have gjort noget ved. Hvad enten I gik på gaden eller ringede rundt. Hvad enten I stod med et Obama-skilt eller et Romney-skilt, gav I udtryk for jeres mening, og I gjorde en forskel. Jeg har lige talt med guvernør Romney. Jeg lykønskede ham og Paul Ryan med en hård valgkamp. Vi har måske kæmpet indædt, men det er kun, fordi vi elsker landet så inderligt. Vi brænder sådan for dets fremtid. Fra George til Lenore til deres søn Mitt har Romney-familien valgt at gøre noget for USA ved at arbejde for staten. Det er en arv, som vi beundrer i aften. Jeg glæder mig til at sætte mig med guvernør Romney og tale om, hvor vi kan samarbejde for at hjælpe landet fremad. Tak til min ven og partner de seneste fire år, USA's glade kriger, den bedste vicepræsident man kunne ønske sig, Joe Biden. Jeg ville ikke være den, jeg er i dag uden den kvinde, der sagde ja til at gifte sig med mig for 20 år siden. Lad mig sige det offentligt: Michelle, jeg har aldrig elsket dig højere. Og jeg er uendelig stolt af, at også resten af USA har forelsket sig i dig. Sasha og Malia, for øjnene af os er I ved at blive to stærke, kloge, smukke unge kvinder ligesom jeres mor. Jeg er så stolt af jer, men jeg må sige, at indtil videre må én hund være nok. Til det bedste kampagnehold og de bedste frivillige i politikkens historie... de bedste. De bedste nogen sinde. Nogle af jer var nye, og nogle har været med lige fra begyndelsen. Men I er alle sammen familie. Uanset hvad I gør, eller hvor I går hen, vil I bære mindet med jer om den historie, vi har skabt sammen. I vil hele livet nyde en taknemlig præsidents påskønnelse. Tak, fordi I troede på det hele vejen. Op på hver en bakke, ned i hver en dal, I bar mig hele vejen og jeg vil altid være taknemlig for alt, I har gjort, og for jeres utrolige indsats. Politiske kampagner kan virke små, selv fjollede. Det giver masser af stof til kynikerne, som siger at politik er en kamp mellem egoer eller de særlige interessers holdeplads. Men hvis I får chancen for at snakke med folk, som har stået ved vores politiske møder, eller klemt sig sammen i en gymnastiksal, eller har set folk arbejde til sent på et kampagnekontor langt hjemmefra, opdager I noget andet. I vil høre målrettetheden hos en ung medarbejder, der arbejder sig gennem college og vil have, at alle børn får samme mulighed. I vil høre stoltheden hos en frivillig, der går fra dør til dør fordi hendes bror endelig blev ansat, da bilfabrikken fik endnu et skiftehold. I vil høre patriotismen hos en soldaterhustru, som sidder ved telefonen sent om aftenen for at sikre, at ingen, der kæmper for USA, skal kæmpe for at få arbejde eller tag over hovedet, når de kommer hjem. Det er derfor, vi gør det her. Det er sådan, politik kan være. Det er derfor, et valg betyder noget. Det er ikke ubetydeligt. Det er stort. Det er vigtigt. Demokrati i et land med 300 mio. indbyggere kan være larmende, rodet og indviklet. Vi har vores egne meninger. Vi har hver især stærke overbevisninger. Og i svære tider, når vi træffer store beslutninger som land, fremkalder det stærke følelser, konflikter. Det ændrer sig ikke efter i aften, og det skal det heller ikke. Vores diskussioner er et tegn på vores frihed. Vi må aldrig glemme, at der er folk i fjerne lande, som sætter livet på spil bare for at få lov at diskutere emner af betydning og for at kunne gå til valg, som vi gjorde i dag. Men trods vores uenigheder har de fleste af os det samme håb for USA's fremtid. Vores børn skal vokse op i et land med adgang til de bedste skoler og lærere. USA skal fortsat være ledende inden for teknologi, opfindelse og innovation med alle de gode job og virksomheder, der følger med. Vores børn skal leve i et USA, der ikke plages af gæld, der ikke svækkes af ulighed, der ikke trues af klimaændringer. Vi vil videregive et land, der er trygt og respekteret og beundret i verden. En nation, der forsvares af verdens stærkeste militær og de bedste soldater, verden nogen sinde har set. Men også et land, der arbejder selvsikkert efter den her tid med krig for at skabe en fred, der bygger på løftet om frihed og værdighed til alle. Vi tror på et gavmildt USA, et medmenneskeligt USA, et tolerant USA åbent for en immigrants datter, der går i skole her og sværger vores flag troskab. Åbent for drengen i Chicagos South Side, der drømmer om et liv længere væk end nærmeste gadehjørne. For møbelarbejderens barn i North Carolina, der vil være læge eller videnskabsmand, ingeniør eller iværksætter, diplomat eller selv præsident, det er den fremtid, vi håber på. Det er den vision, vi er fælles om. Det er den vej, vi skal. Fremad. Dér skal vi hen. Vi bliver uenige, somme tider voldsomt, om, hvordan vi når derhen. Ligesom i de sidste 200 år vil fremskridtet ske i ryk. Det er ikke altid en glidende bevægelse. Forståelsen af, at vi nærer de samme håb og drømme, vil ikke løse konflikterne, fjerne problemerne eller gøre det hårde arbejde med at skabe enighed overflødigt, når vi skal indgå de kompromiser, der skal til for at føre landet fremad. Men det er det fælles bånd, vi må begynde med. Økonomien er i bedring. Ti års krig er snart slut. En lang valgkamp er slut. Og hvad enten jeg har fortjent jeres stemme eller ej, har jeg lyttet til jer, jeg har lært af jer, og I har gjort mig til en bedre præsident. Og med jeres historier og problemer vender jeg tilbage til Det Hvide Hus med større beslutsomhed og begejstring over det arbejde, der skal gøres og den fremtid, der venter os. I aften stemte I for handling. Ikke for politik som sædvanlig. I valgte os til at fokusere på jeres arbejde, ikke vores. I de kommende uger og måneder glæder jeg mig til at samarbejde med begge partier og møde de udfordringer, vi kun kan klare sammen: Nedbringe underskuddet, reformere skatteloven få styr på immigrationssystemet, blive uafhængige af udenlandsk olie. Vi har stadig meget at gøre. Men det betyder ikke, at jeres arbejde er gjort. Opgaven som borger i vores demokrati slutter ikke med, at I afgiver jeres stemme. USA har aldrig handlet om, hvad der kan gøres for os, men om hvad vi sammen kan gøre gennem det hårde, men nødvendige arbejde vi forventer af ansvarlige borgere. Det er det princip, USA bygger på. Det her land har større velstand end nogen anden nation, men det er ikke det, der gør os rige. Vi har historiens stærkeste militær, men det er ikke det, der gør os stærke. Vores mangfoldighed, vores kultur beundres af hele verden, men det er ikke derfor, folk kommer hertil. Det særlige er de bånd, der holder sammen på verdens mest mangfoldige nation. Troen på, at vi har en fælles skæbne, at landet kun fungerer, når vi accepterer visse forpligtelser over for hinanden så der med den frihed, som så mange har kæmpet og er døde for, følger både ansvar og rettigheder, heriblandt kærlighed, næstekærlighed, pligt og patriotisme. Det er det, der gør USA storslået. Jeg er fuld af håb, for jeg har set gejsten hos det arbejdende USA. Jeg har set den i familievirksomheden, hvis ejere hellere går ned i løn end at fyre deres naboer. Og arbejderne, der hellere går ned i tid, end ser en ven miste arbejdet. Jeg har set den i soldaterne, der melder sig igen efter at have mistet et af deres lemmer. Og hos de Navy Seals, der stormede op ad trapperne i mørket, fordi de vidste, der var en makker bag dem, der passede på dem. Jeg har set den på New Jersey og New Yorks kyster, hvor ledere fra hvert et parti og regeringsniveau så bort fra al uenighed for at hjælpe med genopbygningen efter en forfærdelig storm. Og jeg så den for et par dage siden i Mentor i Ohio, hvor en far fortalte om sin 8-årige datter, hvis lange kamp mod leukæmi nær havde kostet familien alt. Hvis det ikke havde været for den nye sundhedsreform, var forsikringsselskabet holdt op med at betale. Jeg talte ikke alene med faderen, men mødte også hans fantastiske datter. Og da han talte til forsamlingen, fik hver eneste far og mor tårer i øjnene, for vi vidste, at den lille pige kunne have været vores egen. Og jeg ved, at enhver amerikaner ønsker, at hendes fremtid bliver lige så lys. Sådan er vi. Det er det land, jeg er så stolt over at lede som jeres præsident. Og på trods af alle de prøvelser, vi har været igennem, på trods af alle frustrationerne i Washington, har jeg aldrig næret et større håb for vores fremtid. Jeg har aldrig næret et større håb for USA og jeg beder jer om at opretholde det håb. Jeg taler ikke om blind optimisme, den slags håb, der ignorerer de enorme opgaver, vi har foran os eller forhindringerne på vores vej. Jeg taler ikke om den idealisme, der gør os til passive tilskuere. Jeg har altid ment, at håbet er den stædighed i os, der trods beviser på det modsatte insisterer på, at der venter os noget bedre så længe vi har modet til at hige efter det, arbejde og kæmpe for det. Jeg tror på, at vi kan bygge videre på de fremskridt, vi har gjort og kæmpe for nye job, nye muligheder og ny tryghed for middelklassen. Jeg tror på, vi kan holde vores grundlæggeres løfte. Tanken om, at hvis man arbejder hårdt, er det ligegyldigt, hvem man er, hvor man kommer fra, hvordan man ser ud, om man er sort eller hvid, latinamerikaner, asiat, oprindelig amerikaner, ung eller gammel, rig eller fattig, rask, handikappet, homo- eller heteroseksuel, så kan man nå vidt i USA, hvis man gør forsøget. Jeg tror på, at vi kan skabe fremtiden sammen for vi er ikke så splittede, som vores politik antyder. Vi er ikke så kyniske, som eksperterne mener. Vi er større end summen af vores individuelle ambitioner og vi er mere end en samling røde og blå stater. Vi vil for altid være Amerikas Forenede Stater. Og med jeres hjælp og Guds nåde vil vi fortsætte rejsen fremad og minde verden om, hvorfor vi lever i verdens mest storslåede land. Tak, USA. Gud velsigne jer. Gud velsigne vores forenede stater.",Læs hele Obamas tale på dansk,http://dr.dk/nyheder/udland/laes-hele-obamas-tale-paa-dansk,2012-11-07 10:35:00+00:00
2013-10-17T08:38:27+00:00,"Aalborg kan se frem til at skulle modtage i hundredevis af nye flygtninge i fremtiden. Og det kan give kommunen udfordringer, siger rådmand og næstformand i Kommunekontaktrådet, Mariann Nørgaard. - Vi har ikke i samme grad som andre storbyer haft problemer med ghettoer. Men det vil klart kunne mærkes, hvis vi skal modtage så mange nye flygtninge. I mange år har de andre nordjyske kommuner frivilligt taget imod Aalborgs andel af nye flygtninge, for i solidaritetens navn at skabe en mere ligelig fordeling af flygtningene i regionen. Aalborg huser nemlig i forvejen mange flygtninge, der er rejst videre til storbyen fra de andre kommuner. Men den frivillige aftale står for fald. Regeringen har lavet afregningsreglerne om og pengene følger ikke længere den enkelte flygtning - men fordeles via bloktilskudet. Med andre ord taber de andre kommuner nu penge på at tage imod Aalborgs flygtninge. Flygtningene er fordelt næste år - men fra 2015 kommer Aalborg til selv at modtage sin kvote, forudser Mariann Nørgaard. - Jeg kan godt forstå de kommuner, der ikke vil være med at tage vore andel af flygtningene, når de ikke bliver kompenseret økonomisk for det. Kommunerne i Region Nordjylland er de eneste, der selv fordeler flygtningene mellem sig. Det vil man såmænd gerne blive ved med. Men indenrigsminister Margrethe Vestager vil ikke mødes med kommunerne for at finde en løsning.",Flere flygtninge til Aalborg,http://dr.dk/nyheder/regionale/nordjylland/flere-flygtninge-til-aalborg,2013-10-17 08:38:27+00:00
2013-12-14T08:41:53+00:00,"Syrerne er i stor stil på flugt fra deres krigshærgede land, og forholdsvis mange af dem lander i Sverige, der siden september som det eneste land automatisk giver de syriske flygtninge opholdstilladelse. Siden da er der alene kommet omkring 8.000 flygtninge, der bringer antallet af syriske flygtninge op på 14.000 indtil nu i 2013. I alt har Sverige modtaget 50.000 flygtninge i 2013, og det tal ventes at stige til op mod 70.000 i 2014, hvilket vil være den største tilstrømning siden Jugoslaviens sammenbrud i de tidlige 90ere. Det svenske Migrationsverket arbejder på at skaffe midlertidig indkvartering til alle i et voksende net af flygtningecentre rundt om i landet. Men mindst en tredjedel af de syrere, der er kommet i de seneste måneder, er taget direkte til slægtninge eller venner i fortrinsvis Stockholm eller Södertälje, der ligger sydvest for hovedstaden. I Södertälje råber den socialdemokratiske borgmester, Boel Godner, vagt i gevær. Byen har helt tilbage fra Irak-krigen en meget stor befolkningsgruppe fra Mellemøsten. - Og vi har alene i det sidste år fået mindst 700 nye familier, der alle bor hos slægtninge eller bekendte, ofte to eller tre familier i lejligheder, der kun er beregnet til en familie, siger Godner. Selvom hun støtter Sveriges liberale flygtningepolitik, så vil hun have fjernet flygtningenes ret til selv at bestemme, hvor de vil bo. Sveriges integrationsminister, Tobias Billstöm, mener, at Sverige kan tackle tilstrømningen, og han afviser indgreb mod den fri bevægelighed med henvisning til menneskerettighederne. I Sverige har der ikke været nogen stor bred offentlig debat omkring flygtningetilstrømningen. Nogle analytikere mener, at det skyldes opblomstringen af det fremmedfjendske Sverigedemokraterna med omkring 10 procent af stemmerne, og at Sverige som sådan fortrænger den mulige virkning af landets generøse flygtningepolitik. - Sverigedemokraterna har polariseret debatten og driver dermed de andre partier i en hårdere liberal retning, siger Adam Cwejman fra centrum-højre-tænketanken Timbro. /ritzau/AFP",Syriske flygtninge strømmer til Sverige,http://dr.dk/nyheder/udland/syriske-flygtninge-stroemmer-til-sverige,2013-12-14 08:41:53+00:00
2013-10-17T10:34:56+00:00,"Den succesrige integration af flygtninge i Nordjylland er i fare. Det frygter den socialdemokratiske rådmand og borgmesterkandidat Thomas Kastrup Larsen fra Aalborg. Indenrigsministeriet har lavet afregningsreglerne om, så pengene til integration ikke længere følger flygtningene - men fordeles ud på kommunerne via bloktilskudet. De nordjyske kommuners frivillige aftale om at aflaste Aalborg og fordele storbyens kvote af flygtninge mellem sig, står derfor for fald. Og det ærgrer Thomas Kastrup Larsen, - Der er det bare rigtig, rigtig sørgeligt, at ministeren så forbitret holder fast i, at nu skal man lave princippet om og så er ligeglad med konsekvenserne. De nordjyske kommuner er de eneste i landet, der selv fordeler regionens kvote af flygtninge imellem sig. Aftalen sikrer en mere lige andel af flygtninge i de nordjyske kommuner, men sikrer også en bedre integration, siger Thomas Kastrup Larsen. - Flygtningene har på mange måder været en positiv historie i Nordjylland. Foreksempel ved at kommuner, der har mistet befolkning, har fået nye tilflyttere i form af flygtninge. Det har givet disse kommuner en udvikling. Det er noget af det, vi risikerer at sætte over styr nu. Den frivillige flygtninge-fordelingsaftale har fungeret i mange år og af samme grund har Aalborg droslet sit flygtningeberedskab helt ned. Men selvfølgelig kan og skal vi nok løse opgaven, hvis der nu kommer flere hundrede flygtninge til Aalborg årligt, siger Thomas Kastrup Larsen. - Jeg tror bare på, at den frivillige aftale har givet nogle bedre resultater.",Integration af flygtninge i fare,http://dr.dk/nyheder/regionale/nordjylland/integration-af-flygtninge-i-fare,2013-10-17 10:34:56+00:00
2013-10-25T04:39:23+00:00,"Krigen i Syrien skaber for tiden en massiv flygtningestrøm. Det mærker man blandt andet på asylcentret i Jelling. Her har man den seneste tid modtaget mange syriske flygtninge, fortæller centerleder Solveig Vestergaard. - I den seneste tid er det nok en af de største grupper af ansøgere, som har boet på det her opholdscenter, siger hun. I forbindelse med borgerkrigen i Syrien har myndighederne udtrykt ønske om at gøre sagsbehandlingstiden så kort som muligt for de Syriske flygtninge, så de kommer hurtigere gennem systemet. Og det kan Solveig Vestergaard godt mærke. - Det skinner rigtig meget igennem. Vi kan klart se, at der generelt sker en hurtigere sagbehandling. Der er sat mange ressourcer ind på at gøre det her så kort og godt som muligt, siger hun. Der bor ialt cirka 330 flygtninge på centret i Jelling plus 80 i Sandvad, som ligger få kilometer væk. Ud af dem er de 90 fra Syrien.",Mange syriske flygtninge i Jelling,http://dr.dk/nyheder/regionale/trekanten/mange-syriske-flygtninge-i-jelling,2013-10-25 04:39:23+00:00
2013-10-15T14:11:00+00:00,"Vi tager ikke mod Aalborgs flygtninge, hvis det koster os penge. Det siger Jammerbugts borgmester, Mogens Gade. En frivillig aftale mellem de nordjyske kommuner om at tage Aalborgs andel af nye flygtningekvoter står for fald, fordi pengene ikke længere følger den enkelte flygtning. De andre kommuner taber nu penge på at tage Aalborgs flygtninge. Det kan vi ikke forsvare, siger Mogens Gade. - Jo mere økonomien strammer til i forhold til basale serviceområder, så er vi selvfølgelig nødt til at se på os selv først. Og selv om den frivillige ordning har været en fornuftig ordning, så er det ikke sikkert, der holder i længden. Kommunerne i Region Nordjylland er de eneste i landet, der selv fordeler flygtningene mellem sig. I solidaritetens navn har man forsøgt at fordele flygtningene mere retfærdigt kommunerne imellem end den fordeling, staten lægger op til. Den frivillige fordeling har været til gavn for Aalborg, der i forvejen huser mange flygninge, som er rejst til kommunen fra andre egne af regionen. Kommunerne vil såmænd gerne fortsætte den frivillige fordeling, men det kræver altså at pengene igen følger den enkelte flygtning, siger Mogens Gade. Han og KommuneKontaktRådet har - hidtil forgæves - søgt at få indenrigsminister Margrethe Vestager og socialminister Annette Vilhelmsen til at godkende de nordjyske kommuners aftale som et frikommuneforsøg. - Hvis ikke de reagerer på det, inden vi skal fordele flygtninge næste gang, så får vi nok ikke en frivillig ordning igen i Nordjylland. Aalborg Kommune kan i så fald se frem til at skulle modtage mellem 100 og 200 ekstra flygtninge - årligt.",Frivillig flygtninge-fordeling i fare,http://dr.dk/nyheder/regionale/nordjylland/frivillig-flygtninge-fordeling-i-fare,2013-10-15 14:11:00+00:00
2013-10-16T04:38:00+00:00,"Mens strømmen af flygtninge fra især Syrien tager til ved den dansk/tyske grænse, så ser det anderledes ud i Billund Lufthavn. For to år siden strammede politiet i lufthavnen nemlig nettet og gjorde det meget sværere for illegale indvandrere og flygtninge at slippe igennem maskerne. Nu står politiet klar ved de fleste flyankomster for at tjekke, at passagerer har pas og papirer i orden. - De fleste af dem (ankomsterne, red.), der er vi der, og så er vi ret gode til at spotte, hvem vi gerne vil tale med, siger vicepolitiinspektør i lufthavnen, Frede Nissen. Men for to år siden var billedet et andet. Dengang var der færre kontroller, især af fly fra Schengen-lande, og det hul kunne flygtningene udnytte. - Flygtningene havde fundet vej til Billund Lufthavn, så derfor valgte vi at lave nogle flere kontroller på de fly, de kom med, siger Frede Nissen. De illegale indvandrere kommer ofte med fly fra sydeuropæiske lande, hvor der er mange flygtninge. For eksempel Italien, Tyrkiet og Malta. Det er lande, som er med i Schengen-samarbejdet, der sikrer åbne grænser, og derfor må der kke laves paskontrol ved ankomst. Men politiet må gerne lave såkaldte kriminalitetstjek, hvis de har mistanke om, at der er illegale passagerer ombord på et fly.  - Vi laver analyser på, hvad risikoen er på de forskellige ruter her til Billund Lufthavn, siger Frede Nissen. Politiet ved hvilke ruter, der er mest brugt af flygtningene, og de samarbejder med andre myndigheder om at udpege de fly, der skal tjekkes. En tilgang som har vist sig at være effektiv, siger Frede Nissen. - Billund er ikke attraktiv, fordi flygtningene ved, at der er der kontrol. Så er det klart, så finder de andre veje. Ifølge vicepolitiinspektør Frede Nissen, så sker det kun et par gange om måneden, at en illegal indvandrer forsøger at komme til Danmark via Billund Lufthavn. De fleste passagerer, som bliver taget uden gyldige rejsepairer søger asyl i Danmark.",Få flygtninge kommer til Billund,http://dr.dk/nyheder/regionale/syd/faa-flygtninge-kommer-til-billund,2013-10-16 04:38:00+00:00
2013-10-14T06:43:00+00:00,"Det østjyske firma Akantus vil nu hjælpe de somaliske flygtninge, som hidtil har været tilbageholdene med at tage imod hjælp til hjemsendelse. Firmaet, som lige nu er i gang med et pilotprojekt for at få flere somaliere tilbage til hjemlandet, har søgt Folketingets satspulje om støtte på syv millioner kroner til et tre-årig videreførelse af projektet. - Dansk Flygtningehjælp gør det fint i den samtale, de er forpligtet til at føre med hver enkelte flygtning, som ønske at vende hjem. Men deres samtale kan ikke stå alene, mener projektleder Morten Møller hos Akantus i Brabrand. Repatrieringsloven står højt på den politiske dagsorden. Så højt, at regeringen har taget en udvidelsen af loven med i finanslovsforhandlingerne. Den danske regering vil nu gøre etableringshjælpen permanant, altså de 125.000 kr, som følger i lommen på flygtninge der vælger repatriering. Samtidig vil man forhøje den månedlige ydelse der følger med - så man nu kan få op til 3500 om måneden i støtte til at finde fodfæste i oprindelseslandet. Ifølge Mulqi Hussein, som stammmer Somalia og er ansat i Akantus, er mange interesserede i at høre om repatriering. Men sikkerheden i Somalia er ikke genoprettet endnu. - Det går mange rygter i det somaliske miljø om. Både om mulighederne i Somalia, når man kommer tilbage, og hvad repatrieringshjælpen kan bruges til. Derfor er det vigtigt, at vi kan give dem er ordentlig rådgivning, siger Mulqi Hussein. Somaliere skal selv vurdere risikoen i hjemlandet, hvis de ønsker at rejse hjem.",Flere flygtninge skal sendes hjem,http://dr.dk/nyheder/regionale/oestjylland/flere-flygtninge-skal-sendes-hjem,2013-10-14 06:43:00+00:00
2013-01-13T14:51:00+00:00,"Mellemøsten oplever i øjeblikket en usædvanlig hård vinter med temperaturer under frysepunktet, storme og vedvarende regn. Vintervejret går særligt ud over de hundredretusinder af mennesker, som er flygtet fra den brutale og snart to år lange borgerkrig i Syrien. DR Nyheders journalist Michael S. Lund har for netop været i Syrien for at besøge en flygtningelejr. Han befinder sig nu i Tyrkiet og melder om meget barske forhold for flygtningene. - Jeg besøgte en lejr, hvor der bor omkring 12.000 flygtninge, og de bor altså i telte. Jeg så børn, der gik rundt i bare tæer i sandalerne, selvom det er frostgrader om natten. Folk fryser, og de har kun lige akkurat mad nok til at overleve, siger Michael S. Lund. De internt fordrevne flygtninge kæmper en brav kamp for at holde varmen, men nogle gange bliver de for ivrige. Det har skabt tragedier i lejrene. - Der er folk, der er døde, fordi de har tændt ovne inde i deres telte, som jo er lavet af nylon. Og så er der gået ild i nogle af dem, og flere børn er omkommet. Der er også smitsomme sygdomme, der breder sig i disse lejre, siger Michael S. Lund. Nødhjælpsorganisationerne har mere end svært ved at følge med udviklingen i Syrien i øjeblikket. Ifølge Michael S. Lund er der flere årsager. - De flygtninge, jeg besøgte, havde håbet at flygte her til Tyrkiet, hvor forholdene er bedre. Men Tyrkiet har lukket grænsen for flygtninge i øjeblikket, fordi de ikke har kunnet bygge nok nye lejre til de mange, mange flygtninge, der kommer ud fra Syrien, siger Michael S. Lund og tilføjer: - Andre steder er det simpelthen ikke muligt for nødhjælpsorganisationerne at køre ind i Syrien, fordi der finder farlige kamphandlinger sted i mange områder i Syrien. Enkelte flygtninge har valgt at satse og tage hjem til deres byer, fordi de ganske enkelt hellere vil risikere at blive ofre for bomber end at leve under de nuværende forhold i flygtningelejrene. De kommende dage vil temperaturerne fortsat være under frysepunktet i nattetimerne i de nordlige dele af Syrien. Et langtidsvarsel lover dog lidt varmere vejr.",Syrien: Kulde rammer flygtninge hårdt,http://dr.dk/nyheder/udland/syrien-kulde-rammer-flygtninge-haardt,2013-01-13 14:51:00+00:00
2013-12-12T09:27:00+00:00,"Sne og iskolde temperaturer har gjort livet endnu vanskeligere for mange af de syrere, der er flygtet fra borgerkrigen i hjemlandet. Et kraftigt snevejr har nemlig ramt det nordlige Libanon, hvor tusindvis af flygtninge opholder sig - ofte i telte eller i uopvarmede bygninger, skriver BBC. FNs Flygtningehøjkommissariat er meget bekymret for de flygtninge, som bor i midlertidige tilflugtssteder. FN og den libanesiske hær er ved at uddele tæpper og nødhjælp til flygtningene. Over to millioner syrere er flygtet siden oprøret begyndte i marts 2011.",Frostgrader og sne rammer syriske flygtninge,http://dr.dk/nyheder/udland/frostgrader-og-sne-rammer-syriske-flygtninge,2013-12-12 09:27:00+00:00
2013-12-17T17:57:00+00:00,"Det har endnu ikke sneet i Zaatari-lejren i Jordan, men temperaturen, der om natten krydser frysepunktet, gør livet svært for de 80.000 flygtninge i lejren. - Vi havde en teltbrand i går aftes, hvor to børn døde, fortæller Kilian Kleinschmidt, der er lejrchef i Zaatari-lejren, til DR2 Dagen. Det største problem i lejren lige nu er dog ikke brænde - men derimod mangel på brændsel. - Vi er i gang med at dele gasvarmere ud, men der er mangel på gas i landet, så vi forsøger at løse det nu, siger Kilian Kleinschmidt på skype fra Jordan. Flygtningene i Zaatari-lejren er dog kun en brøkdel af de 2,3 millioner mennesker konflikten i Syrien over de seneste tre år har drevet på flugt. De fleste bor i lejre i Syrien og nabolandene. For at kunne hjælpe flygtningene bad FN i går medlemslandene om hele 35 milliarder kroner i nødhjælp. - Udfordringen er enorm. I vores lejr ser vi kun toppen af et kæmpe isbjerg, så vi har brug for pengene, siger Kilian Kleinschmidt. Også blandt de danske nødhjælpsorganisationer mener man, at de mange milliarder skal sendes til Syrien. Det er dog tvivlsomt om penge faktisk ender i flygtningelejre som Zaatari-lejren, mener Dansk Flygtningehjælp. - Det er typisk ikke nemt at få alle pengene op på bordet. Og den næste udfordring er, at de skal blive til hjælp til de fordrevne i Syrien og nabolandene, og det er heller ikke nemt. Så der er to hurdler, der skal overvindes, siger Andreas Kamm, generalsekretær i Dansk Flygtningehjælp. Men selv hvis pengene faktisk bliver bevilget og kommer til Syrien i form af fly og lastbiler med mad, tæpper og gas, er Andreas Kamm ikke tilfreds. - Det internationale samfund, Europa og Rusland har svigtet syrerne. Jeg savner meget et europæisk og internationalt initiativ, der kunne få denne her konflikt til at stoppe. Det skriger til himlen efter et stærk internationalt initiativ til at bilægge denne her konflikt, siger Andreas Kamm til DR2 Dagen. I Zaatari-lejren har man også svært ved at se, at den syriske konflikt nærmer sig en løsning. - Det er helt tydeligt, at det her ikke går væk, konstaterer Kilian Kleinschmidt fra Jordan.",Flygtninge fra Syrien uden gas i frostgrader,http://dr.dk/nyheder/udland/flygtninge-fra-syrien-uden-gas-i-frostgrader,2013-12-17 17:57:00+00:00
2013-10-15T13:49:00+00:00,"Flere flygtninge vil søge om hjælp til repatriering, siger Aarhus-firma til regeringens ambitioner om at ændre loven. Og Enhedslisten bakker regeringen op i, at tilbuddet ved hjemsendelse skal blive bedre. - Det vil få flere til at søge til hjemlandet. Pengene betyder noget, siger projektleder hos firmaet Akantus i Brabrand, Morten Møller. Et firma, som blandt andet lever af at hjælpe flygtninge, især fra Somalia, til en ny tilværelse i deres hjemland. Repatriering er et ""hot"" emne politisk. Også for den nuværende regering. Den vil gøre det endnu mere lukrativt at rejse tilbage til sit hjemland for flygtninge. Starthjælpen på 125.000 kroner skal ikke som nu først udbetales efter et år men allerede, når er person lander i sit hjemland. Samtidig forhøjes den månedlige ydelse. Og Enhedslisten vil ikke stritte imod ændringerne, som regeringen har varslet, hvis partiet skal lægge stemmer til en ny Finanslov, siger Per Clausen, østjysk folketingsmedlem for Enhedslisten. Selvom loven blev til under en borgerlig regering. - Men dengang var tonen mere, at de skulle hjem med tvang. Nu bærer det mere præg af at være et tilbud, siger Per Clausen til DR Østjylland.",Bedre tilbud til flygtninge på vej hjem,http://dr.dk/nyheder/regionale/oestjylland/bedre-tilbud-til-flygtninge-paa-vej-hjem,2013-10-15 13:49:00+00:00
2013-09-12T12:45:00+00:00,"En formodet menneskesmugler fra Sverige og 15 syriske flygtninge med kurs mod Danmark er blevet anholdt af tysk politi. Den 53-årige svenske kvinde og de 15 mænd, kvinder og børn fra Syrien blev onsdag aften tilbageholdt af forbundspolitiet i Flensborg. Flokken befandt sig i et tog i den dansk-tyske grænseby, som var klar til afgang mod København. Forbundspolitiet i Flensborg oplyser i en pressemeddelelse, at den foreløbige efterforskning tyder på, at den svenske kvinde stod for at smugle flygtningene til Skandinavien. Ifølge politiet var det angiveligt meningen, at flygtningene med kvindens hjælp fra Paris skulle til Danmark og Sverige. Den 53-årige kvinde blev løsladt efter at være blevet afhørt af politiet, mens de syriske flygtninge er blevet overdraget til de tyske udlændingemyndigheder. Flygtningene var fem mænd i alderen 19-45 år, seks kvinder mellem 20 og 73 år og fire børn. /ritzau/",Syriske flygtninge på vej til Danmark anholdt,http://dr.dk/nyheder/indland/syriske-flygtninge-paa-vej-til-danmark-anholdt,2013-09-12 12:45:00+00:00
2013-09-19T07:26:00+00:00,"Det vækker glæde i SF, at Flygtningenævnet ændrer praksis i forhold til tildelingen af asyl til syriske flygtninge, så de - hvis de kommer fra specifikke områder i det borgerkrigshærgede land - er garanteret asyl i Danmark. - Det er jo en reaktion på den helt ekstraordinære situation, der er i Syrien. Set fra SF er det positivt, at de får mulighed for en opholdstilladelse og en tilværelse så tæt på det normale som muligt, siger partiets retsordfører Karina Lorentzen. Situationen i Syrien har længe kastet flere millioner flygtninge af sig, og Sverige har tidligere på året besluttet, at alle flygtninge fra Syrien skal have svensk asyl. Så langt er det danske Flygtningenævn ikke gået, men det afføder ikke kritik fra Karina Lorentzen. - Jeg ved, at Flygtningenævnet har situationen oppe på stort set hvert møde, så de følger situationen i Syrien tæt. Jeg er tryg ved, at de træffer nogle rigtige afgørelser og reagerer, hvis situationen ændrer sig i Syrien. - Det vigtigste er, at der ikke er nogle, der bliver sendt hjem. Det har der ikke været siden 2011, og det system, vi har, rummer gode muligheder for asyl, hvis man har et beskyttelsesbehov, siger Karina Lorentzen. Hun udtrykker samtidig forundring over Dansk Folkepartis Martin Henriksen, der mener, at Danmark ikke kan holde til de mange flygtninge i Danmark, fordi de skaber ghettoer, høj arbejdsløshed og andre integrationsproblemer. - Det er kynisk at sige, at man ikke kan bakke op om Flygtningenævnets beslutning. Enhver, der ser mod Syrien, kan se, hvilken forfatning landet er i, siger hun. /ritzau/",SF er glad for flere syriske flygtninge,http://dr.dk/nyheder/politik/sf-er-glad-flere-syriske-flygtninge,2013-09-19 07:26:00+00:00
2012-09-27T17:21:00+00:00,"25 millioner kroner fra den danske stat skal lindre trængslerne for de titusinder af syrere, der er flygtet fra de tilspidsede kampe mellem præsident Bashar al-Assads styrker og oprørere i Syrien. Udviklingsminister Christian Friis Bach (R) har besluttet, at pengene skal fordeles mellem fem folkelige organisationer, der i forvejen yder humanitær hjælp til syriske flygtninge. - De menneskelige omkostninger ved denne brutale konflikt er enorme. Det er særligt bekymrende, at så mange børn bliver ramt. Det har været sørgeligt at høre de desperate historier fra de syriske flygtninge, siger Christian Friis Bach i en pressemeddelelse. Udviklingsministeren har for nylig besøgt Zaatari-flygtningelejren i Jordan, og han er ikke i tvivl om, at der var hårdt brug for humanitær hjælp til de internt fordrevne syriske flygtninge, så de kan komme videre til et værdigt liv. De 25 millioner kroner fordeles mellem Læger uden Grænser, Caritas Danmark, Dansk Flygtningehjælp, Røde Kors i Danmark og Red Barnet. Med de nye penge vil organisationerne ifølge ministeren kunne udvide deres indsats betydeligt. Blandt andet skal pengene bruges til uddeling af nødhjælp og indkvartering af nogle af de mere end 1,2 millioner internt fordrevne i Syrien og de næsten 300.000 syriske flygtninge i nabolandene. Dansk Flygtningehjælp har fået tildelt ni millioner kroner. - Vinteren er på vej med frost og kulde, og det vil forværre situationen for de mange flygtende. Det brændstof, der er i landet, går til krigen. - Derfor arbejder vi intensivt på at hjælpe de civile syrere, der skal klare vinteren uden varme i år, siger Ann Mary Olsen, chef for Dansk Flygtningehjælps Internationale afdeling, i en kommentar. I Syrien arbejder Dansk Flygtningehjælp tæt sammen med Syrisk Røde Halvmåne. FN's Flygtningehøjkommissariat vurderer torsdag, at flygtningestrømmen ud af Syrien kan vokse til 700.000 i løbet af i år. /ritzau/",Danske millioner til syriske flygtninge,http://dr.dk/nyheder/udland/danske-millioner-til-syriske-flygtninge-0,2012-09-27 17:21:00+00:00
2013-08-19T08:50:00+00:00,"Siden torsdag har cirka 21.000 syriske flygtninge krydset grænsen til den kurdiske del af Irak ofte i store lastbiler, som har været fyldt med flygtninge. Lastbilerne er indsat af den internationale organisation for migration, IOM, som sørger for at fragte flygtningene til Domiz-lejren i det nordlige Irak. De syriske flygtninge gik ombord på lasterne med de få ejendele, som de bragte med sig, men andre måtte vente i kø på flere lastbiler. Tilstrømningen forventes at fortsætte, og til og med i dag er 1.916.387 syrere flygtet fra krigen og er nu enten registreret som flygtninge eller har ansøgt om registrering. Se de syriske flygtninge kæmpe om nødrationer og blive massetransporteret i store lastbiler i videoen i toppen af artiklen.",VIDEO Syriske flygtninge massetransporteres i store lastbiler,http://dr.dk/nyheder/udland/video-syriske-flygtninge-massetransporteres-i-store-lastbiler,2013-08-19 08:50:00+00:00
2013-08-19T07:08:00+00:00,"I det nordøstlige hjørne af Syrien er tusindvis af flygtninge på ganske få døgn strømmet hen over en smal bro over floden Tigris. De vil i sikkerhed på den irakiske side af grænsen. Alene lørdag bevægede 10.000 sig igennem byen Peshkhabour, og det bringer det samlede antal flygtninge op på 20.000 siden torsdag, skriver BBC. Ifølge FN's fødevareprogram er der tale om den største flygtningestrøm fra Syrien, siden opstanden mod præsident Bashar al-Assad begyndte i marts 2011. Ngo'ere har arbejdet i døgndrift for at holde trit med flygtningestrømmen, og man er nødt til at oprette en nødlejr for at kunne håndtere situationen - også selv om nogle af flygtningene får tag over hovedet takket være venner og familien i den kurdiske del af Irak. Nødlejren skal være klar om et par uger, skriver BBC. Flygtningene kunne også vælge at tage til Tyrkiet, men de tyrkiske myndigheder er ikke helt så villige til at tage imod dem som tidligere. Alan Paul er Red Barnets leder af nødhjælpsarbejdet, og han siger til BBC: - Det her er en uventet strøm af flygtninge, og tæt på halvdelen af dem er børn. De har oplevet ting, som ingen børn bør gøre. Flygtningene er hovedsagligt familier, der kommer fra det nordlige Syrien. De kommer fra Aleppo, Hassakeh, Qamishli og andre konfliktramte områder og frygter især oprørsgruppen Al-Nusra. Der verserer nemlig rygter om, at Al-Nusra bortfører kvinder og plyndrer huse. 150.000 syriske flygtninge er kommet til det nordlige Irak. Og næsten to millioner har forladt Syrien, siden konflikten begyndte. Kurdere udgør op til 10 procent af den syriske befolkning, og de bor hovedsagligt i den nordøstlige del af Syrien. Søndag landede våbeninspektører fra FN i den syriske hovedstad Damaskus. De skal undersøge, om der er brugt kemiske våben i borgerkrigen, og FN har i længere tid forhandlet med de syriske myndigheder for at sikre adgang til inspektørerne. Assad-regimet er gået med til at lade våbeninspektørerne besøge tre steder, hvor det hævdes, at der er blevet benyttet kemiske våben.",Tusindvis af flygtninge strømmer fra Syrien,http://dr.dk/nyheder/udland/tusindvis-af-flygtninge-stroemmer-fra-syrien,2013-08-19 07:08:00+00:00
2013-08-21T21:11:00+00:00,"Kronprinsesse Mary landede sammen med blandt andre udviklingsministeren i Jordan tirsdag - det officielle program slutter torsdag. Et af temaerne for kronprinsessens besøg er at sætte fokus på, hvordan flygtningesituationen lægger et stort pres på de lande, der tager imod tusinder af flygtninge fra Syrien. Mere end seks millioner mennesker er sendt på flugt på grund af den syriske borgerkrig, heraf to millioner til nabolande som Jordan og Libanon og det nordlige Afrika. Rejsen sker i kraft af kronprinsessens rolle som protektor for Dansk Flygtningehjælp og UNFPA, der er FN's Befolkningsfond, der sætter fokus på kvindernes ret. - Det ligger kronprinsessen meget på sinde at hjælpe kvinder i konfliktområder og sikre deres rettigheder. Lige nu besøger vi kvindeorganisationer i Amman for netop at sætte fokus på det, siger Christian Friis Bach. /ritzau/ Se TV AVISENs indslag i videoen i toppen af artiklen.",VIDEO: Kronprinsessen og minister besøger syriske flygtninge,http://dr.dk/nyheder/indland/video-kronprinsessen-og-minister-besoeger-syriske-flygtninge,2013-08-21 21:11:00+00:00
2013-10-12T12:10:00+00:00,"Italienske og maltesiske redningsarbejdere i flådefartøjer har reddet 221 mennesker fra flygtningebåden, der fredag kæntrede ved den italienske ø Lampedusa. Forliset dræbte mere end 30, de fleste af dem kvinder og børn, da båden pakket med folk desperate for at nå de europæiske kyster gik ned. Politifolk og soldater pakkede, efter ankomst til fastlandet, tæpper omkring de overlevende.",BILLEDSERIE: 221 overlevende flygtninge kommer i land,http://dr.dk/nyheder/billedserie-221-overlevende-flygtninge-kommer-i-land,2013-10-12 12:10:00+00:00
2011-12-25T06:37:00+00:00,"Mindst 38 flygtninge fra Haiti har mistet livet ud for Cuba, efter at den båd, som de flygtede i, begyndte at tage vand ind. Det oplyser den cubanske regering. Det var Cubas kystvagt, der fandt skibet halvt sunket omkring 100 meter ud for Point Maisi på Cubas østlige del. I en meddelelse fra myndighederne på Cuba står, at det drejer sig om 21 mænd og 17 kvinder, der har mistet livet i ulykken. 87 andre flygtninge, herunder fire børn og syv kvinder, blev reddet og ført til en international flygtningelejr ved Point Maisi, hvor de er blevet tilbudt hjælp, oplyser myndighederne. Det er endnu uvist, hvad der har været skyld i skibsforliset. Men rustne, faldefærdige og overfyldte både med flygtninge fra Haiti bliver ofte fundet i nød i det Caribiske Hav. Myndighederne på Cuba oplyser, at kystvagten i samarbejde med Røde Kors fortsat leder efter overlevende",38 haitiske flygtninge er druknet,http://dr.dk/nyheder/udland/38-haitiske-flygtninge-er-druknet,2011-12-25 06:37:00+00:00
2010-11-28T05:56:00+00:00,"I løbet af årets første ti måneder er 332 flygtninge og indvandrere med opholdstilladelse i Danmark vendt tilbage til fædrelandet med støttekroner i bagagen. Det er markant flere end de seneste fem år, hvor gennemsnittet var 158 om året, skriver Politiken. Dansk Flygtningehjælp, der holder rådgivende samtaler med de hjemrejsende, oplyser, at stigningen skyldes, at Folketinget i marts skruede op for den økonomiske støtte. Før fik hver voksen et engangsbeløb på 29.000 kroner, nu får man 118.000 kroner. - Flere føler sig økonomisk sikrede, når de drager hjem. Det er vigtigt for mange, at de har råd til læge- og hospitalsbesøg i hjemlandet, siger konsulent i Flygtningehjælpen Asim Perendija. Danmark betaler også transportudgifter, og de hjemrejsende kan søge om en fast pensionslignende ydelse til resten af livet. Der er afsat 214 millioner kroner til støtten fra 2010 til 2014. Alligevel tjener Danmark samlet set penge på ordningen, vurderer vismand i Det Økonomiske Råd Michael Rosholm. - Set med kolde økonomiske briller burde det alt andet lige være en overskudsforretning, siger han til Politiken. Det er nemlig hovedsagelig ældre uden for arbejdsmarkedet, der forlader Danmark, viser en optælling fra Dansk Flygtningehjælp. Michael Rosholm forklarer, at Danmark derfor sparer penge på sundhedsudgifter. En borger koster i gennemsnit samfundet 20.000 kroner om året i en alder af 60 år, herefter vokser det til 30.000 kroner om året for kvinder og 40.000 kroner for mænd.",Rejsepenge sender flygtninge hjem,http://dr.dk/nyheder/indland/rejsepenge-sender-flygtninge-hjem,2010-11-28 05:56:00+00:00
2012-12-19T20:19:00+00:00,"Inden det første halve år af 2013 er gået vil mere end én million syrere være flygtet ud af deres borgerkrigshærgede land. Sådan lyder den dystre forudsigelse fra FN, skriver New York Times. Det er fjerde gang indenfor den to år gamle opstand i Syrien, at FN reviderer sin prognose for antallet af flygtninge. På et møde i schweiziske Genéve offentliggjorde FN, at der skal bruges fem milliarder kroner på syriske flygtninge i fem nabolande og yderligere tre milliarder kroner til de fire millioner internt fordrevne flygtninge i Syrien - omkring 20 procent af befolkningen. FNs Syrien-koordinator Panos Moumtzis understreger, at omfanget af krigen i Syrien nu er så stort, at akut handling er nødvendig. - Regeringer, virksomheder og private må hjælpe syrerne. Hvis ikke der handles nu, kan vi ikke opfylde basale behov for de mange syrere, der flygter hver time, siger Moumtzis ifølge New York Times. Mere end 525.000 syrere er officielt registrerede som flygtninge ifølge FN - omkring dobbelt så mange som i september. De fleste flygtninge befinder sig i Libanon, Jordan og Tyrkiet. Men mange opholder sig også i Irak. Prognosen, der forudsiger én million syriske flygtninge i 2013, er baseret på, at mellem 2.000 og 3.000 syrere flygter ud af landet hver dag, og at situationen i Syrien hele tiden forværres. FN arbejder også med et værre scenarium, hvor 1,85 millioner syrere er flygtede i 2013. - Volden raser over hele Syrien, og der er næsten ikke flere sikre steder at flygte hen i landet, siger FNs koordinator for humanitær bistand Radhouane Nouicer til New York Times. Meldingen fra FN kommer på et tidspunkt, hvor borgerkrigen koncentrerer sig mere og mere intenst om hovedstaden Damaskus. Her meldes om ekstremt hårde kampe og mange ofre. Et officielt syrisk nyhedsbureau rapporterede, at regeringsstyrker onsdag angreb oprørerne flere steder i Syrien.",FN: Én million syriske flygtninge næste år,http://dr.dk/nyheder/udland/fn-en-million-syriske-flygtninge-naeste-aar,2012-12-19 20:19:00+00:00
2012-12-20T17:06:16+00:00,"55 etiopiere og somaliere er druknet eller savnes, efter deres båd er kæntret ud for Somalia, oplyser FN. - 23 lig er samlet op. De øvrige 32 passagerer anses for druknet, siger FN's Højkommissariat for Flygtninge (UNHCR). Mindst fem har overlevet ulykken. Båden var overfyldt og sank på bare et kvarter efter at have forladt Bosasso i Puntland, der er en delvis selvstændig stat i det nordlige Somalia. Ulykken skete tirsdag, og det er det største antal ofre for en kæntring i Adenbugten siden februar 2011, hvor 57 overvejende somaliske flygtninge forsøgte at nå til Yemen i en båd. UNHCR skønner, at 100.000 mennesker i år har krydset Det Røde Hav og Adenbugten. Det gør de trods advarsler om, at rejsen kan være med livet som indsats. Menneskesmuglerne, som står bag, bruger ofte både, der er overfyldt og ikke er sødygtige. Flygtningen risikerer undervejs af blive udsat for pengeafpresning og truet på livet af smuglerne, siger UNHCR. 95 mennesker er i 2012 blevet meldt druknet eller savnet, efter de har forsøgt at krydse havet mellem Somalia og Yemen. /ritzau/AFP",Somalia: 55 flygtninge er druknet ellers savnes,http://dr.dk/nyheder/udland/somalia-55-flygtninge-er-druknet-ellers-savnes,2012-12-20 17:06:16+00:00
2013-12-16T08:34:00+00:00,"Årets første sne er de seneste dage faldet i både Syrien og flere af nabolandene. Det efterlader mange syriske flygtninge i en svær situation blandt andet i Jordan og Libanon, som er blevet ramt af det værste snevejr i årtier. FN anslår, at i alt 2,3 millioner syrere er flygtet fra borgerkrigen i Syrien, heraf mere end 800.000 til Libanon. - Det er meget meget alvorligt. Vi har allerede meldinger om, at de første er døde af kulde inde i Syrien, siger kommunikationschef i Red Barnet, Claes Amundsen. Han har netop besøgt flygtningelejren Zaatari i Jordan, der huser op mod 80.000 syriske flygtninge: - Forestil dig, at du er ude i kulden, og aldrig kan komme indenfor og få dit tøj tørret og aldrig kan få varmen. Det er en enorm svær humanitær situation, siger Claes Amundsen. Red Barnet har blandt andet delt tæpper og vinterjakker ud til de mange flygtninge, der går en hård vinter i møde. FN forudsiger nemlig at den kommende vinter i området kan blive den værste i 100 år, og har derfor sat gang i sine vinterprogrammer tidligere end normalt. Det betyder, at flygtninge både i og uden for Syrien får særlige hjælpepakker, som skal beskytte mod det kolde vejr. Se hele interviewet med Claes Amundsen i videoen øverst i artiklen.",VIDEO Tusindvis af syriske flygtninge ryster af kulde,http://dr.dk/nyheder/udland/video-tusindvis-af-syriske-flygtninge-ryster-af-kulde,2013-12-16 08:34:00+00:00
2011-01-03T16:20:00+00:00,"Hen ved 80 afrikanske emigranter, de fleste fra Etiopien, frygtes omkommet ud for det sydlige Yemen. Det oplyser landets indenrigsministerium. De 80 var på vej i to mindre både, da de blev ramt af hård vind og høje bølger. De to både kæntrede, og de ombordværende faldt over bord. I den ene båd var der 46, mens der var mellem 35 og 40 i den anden båd, siger en talsmand for indenrigsministeriet i Yemen. - Vi kender ikke de mange menneskers skæbne. Men redningsfolk er på vej til de to steder, hvor bådene kæntrede, siger en talsmand for kystsikkerheden i Aden. Præcist hvornår de to både kæntrede er ikke oplyst, og myndighederne ved ikke, hvorfra de to både sejlede. /ritzau/AFP",80 flygtninge frygtes druknet,http://dr.dk/nyheder/udland/80-flygtninge-frygtes-druknet,2011-01-03 16:20:00+00:00
2013-10-29T22:30:00+00:00,"Justitsminister Morten Bødskov (S) overvejer at ændre de nuværende kriterier for udvælgelse af kvoteflygtninge. Det skriver Politiken onsdag. Det har i årevis vakt kritik, at de 500 FN-kvoteflygtninge, som Danmark hvert år tager imod fra flygtningelejre ude i verden, blandt andet udvælges ud fra, om de har integrationspotentiale. Kriteriet blev indført i 2005 af VK-regeringen, og i regeringsgrundlaget fra 2011 bebudede den nuværende regering, at det kriterium ville blive fjernet, da det ifølge kritikerne mest handlede om nytteværdien for Danmark frem for udvælgelse af de mest udsatte flygtninge. Endnu er kriteriet dog ikke fjernet, og justitsminister Morten Bødskov (S) overvejer nu, om nye kriterier skal træde i stedet. Eksempelvis om de pågældende kvoteflygtninge har en relation til Danmark. Det fremgår af et brev til Amnesty International, som Politiken har læst. Her skriver ministeren bl.a., at et kriterium om relationer til Danmark ""kan gøre springet fra flygtningelejren til Danmark lettere"". Overvejelserne vækker dog kritik fra både Enhedslisten, Konservative og Amnesty International. Hos den humanitære organisation mener vicegeneralsekretær Trine Christensen, at ""relationer til Danmark"" vækker mindelser om det nuværende integrationskriterium, som regeringen har lovet at fjerne. - Det bør udelukkende handle om, hvem der har størst behov for beskyttelse, siger Trine Christensen til Politiken. Morten Bødskov ønsker ikke at uddybe sine overvejelser over for Politiken.",Regeringen overvejer ændring på kritiseret kvotesystem for flygtninge,http://dr.dk/nyheder/politik/regeringen-overvejer-aendring-paa-kritiseret-kvotesystem-flygtninge,2013-10-29 22:30:00+00:00
2013-11-15T07:18:00+00:00,"Uden penge eller håb i det hele taget træffer hundredvis af syriske flygtninge et ekstremt valg og sælger deres egne kropsdele. En nyre kan give 40.000 kroner og grønne øjne op til 275.000. Det skriver Politiken fredag. Politiken har i Libanon mødt den 21-årige syriske flygtning Ahmed, der har solgt sin venstre nyre for 40.000 kroner. Det er en formue i et land, hvor en bygningsarbejder tjener omkring 550 kroner om måneden. - Det betyder alt for os, siger Ahmed nøgternt og forklarer, at han allerede har brugt nogle af pengene til at leje et værelse til sig selv og sin familie - sin mor og to mindre søskende. Ahmed solgte sin nyre via en mellemmand, der går under navnet Abu Hassan. Han tjente tidligere sine penge som våbenhandler, men i de senere måneder er organhandel blevet hans klart største business. - Der er simpelthen så mange flere penge i det, siger han til Politiken og anslår, at han i løbet af et sidste halve år har tjent ""langt over 500.000 kroner"" på handlen med organer. Han tjener omkring 5.000 kroner per nyre, siger han, og selv med den profit er der masser af penge til de øvrige involverede. Ifølge WHO kan en nyre sælges for op til omkring 1,1 million kroner på det sorte marked. Hvor mange nyrer, der sælges illegalt i Libanon, ved ingen. Verdenssundhedsorganisationen WHO anslår, at der på verdensplan sælges omkring 10.000 nyrer om året, og ifølge Abu Hassan kommer mange af dem nu fra Libabon. Siden nytår skønner Abu Hassan, at han har solgt omkring 150 nyrer, og han kender flere andre grupper, der også er aktive i organhandlen.",Desperate syriske flygtninge sælger deres nyrer og øjne,http://dr.dk/nyheder/udland/desperate-syriske-flygtninge-saelger-deres-nyrer-og-oejne,2013-11-15 07:18:00+00:00
2011-11-01T13:44:00+00:00,"Al Qaeda er begyndt i stor stil at hjælpe de fordrevne folkemasser, der tidligere på året flygtede fra hus og hjem på grund af tørke i Somalia. Al Qaeda lokker med både mad, penge og tøj. På den måde forsøger terror-organisationen at rekruttere nye medlemmer. Da den engelske avis The Guardian var på reportage tur i flygtningelejren Ala-Yasir i det sydlige Somalia, overværede de flere donationer fra erklærede terrorister. - Vi følger jeres situation dag for dag. Selvom vi ofte er tusinder af kilometer væk, så er I konstant i vores tanker og bønner, fortalte Al Qaedas repræsentant Abu Abdullah Muhajir. I lejren bor omkring 4000 somaliere der er flygtet fra hus og hjem. I alt er over 4 millioner somaliere berørt af tørken, mens hundredetusinder har været på flugt på i jagten på mad og drikke. Flygtningene fristes især med ris, mel, dadler, tøj og koraner. Al Qaeda har også sendt en fuldt bemandet ambulance til lejren, ligesom de foran avisen overleverede mere end 90.000 kroner i kontanter til flygtningelejren og dens beboere. Lejren bliver drevet af terror-organisationen Al-Shabaab, der også kontrollerer det meste af landet. Al Qaeda har tilsyneladende stor succes med hvervekampagnen, og flygtningelejrene kan dermed hurtigt blive en decideret terror-rede. 16-årige Osman Hassan sagde efter at have fået dadler, mælk og en koran, at han støtter Al Qaeda fuldt ud. - Jeg beder for at de må vinde over deres fjender.",Al-Qaeda rekrutterer Somalias flygtninge,http://dr.dk/nyheder/udland/al-qaeda-rekrutterer-somalias-flygtninge,2011-11-01 13:44:00+00:00
2012-11-11T17:45:00+00:00,"Dansk Flygtningehjælps landsindsamling giver en halv million kroner mere end sidst til verdens flygtninge. De cirka 13.500 indsamlere, der var på gaden landet over i løbet af søndagen, fik samlet set 12,5 millioner kroner i raslebøsserne til gavn for flygtninge i lande med krig, konflikt og fordrivelser. - Et stort tak til de danskere, der har gjort en ekstra indsats i dag som koordinatorer og indsamlere. Og en tak til de mange, der har lagt penge i indsamlingsbøsserne, siger Dansk Flygtningehjælps generalsekretær, Andreas Kamm, i en pressemeddelelse. Andreas Kamm er i øjeblikket i Libanon, der er et af de lande, hvor Dansk Flygtningehjælp yder akut hjælp til syriske flygtninge og fordrevne. Her har han søndag vist udenrigsminister Villy Søvndal (SF), hvordan Dansk Flygtningehjælp arbejder. Et arbejde der sikrer hjælp til op mod 70.000 af de syriske flygtninge, der er har søgt tilflugt i landet væk fra krigen i Syrien. Flygtninge strømmer i øjeblikket ud af Syrien til nabolande, hvor mere end 400.000 har behov for hjælp. - Det er svært at forestille sig, hvor usselt nogle af flygtningefamilierne her i Libanon bor. Det kan ikke overdrives. Den lugt, de forhold, det er ubeskriveligt, fortæller Andreas Kamm. - De har akut brug for hjælp, og det glæder mig, at danskerne støtter op om den livsnødvendige indsats, siger Dansk Flygtningehjælps generalsekretær. Pengene fra dagens indsamling vil gå til Dansk Flygtningehjælps humanitære indsats i 34 af verdens brændpunkter. De er blandt andet i Sydsudan, Afghanistan, Somalia, Libanon og Syrien. /ritzau/","Danskere gav 12,5 millioner til flygtninge",http://dr.dk/nyheder/indland/danskere-gav-125-millioner-til-flygtninge,2012-11-11 17:45:00+00:00
2012-06-22T12:16:00+00:00,"Shukri Abdulle Mhamud og hendes seks børn, der for nylig fik ophold i Danmark som flygtninge, skal klare sig uden børnecheck og andre børneydelser det første halve år. Det er en følge af en lov, der trådte i kraft 1. januar. Den betyder, at familien har under 10.000 kroner at leve for, når boligen er betalt. Hun har selv fortalt til DR Nyheder, at det ikke kan lade sig gøre. Der er ikke mad til børnene sidst på måneden, og hun må sende dem i skole uden madpakker. Og forskningschef i Rockwoolfondens Forskningsenhed, Torben Tranæs, bekræfter at det er svært at leve for det beløb. Forskningsenheden har tidligere lavet beregninger af flygtninges rådighedsbeløb og de almindelige leveomkostninger. - I det her tilfælde har jeg svært ved at forestille mig, at man kan leve ernæringsmæssigt forsvarligt, og det er nok også et spørgsmål, om hele familien kan blive mæt, uden at man får gaver eller på anden måde får hjælpe udefra, siger Torben Tranæs. Han mener at flygtningefamilien efter enhver definition må betegnes som fattig. Familiens trange kår kan være et brud på grundloven, vurderer professor i socialret, dr.jur. Kirsten Ketscher fra forskningscenteret WELMA ved Københavns Universitet. - Grundloven bliver krænket, fordi det beløb familien har til rådighed formentlig ikke opfylder kravet til et eksistensminimum. I grundlovens §75, stk. 2, står der, at enhver der ikke kan forsørge sig selv er berettiget til hjælp. - Hjælpen skal sikre at familien har mad, tøj og et sted at bo, og at den kan leve et værdigt liv. Og det stiller jeg spørgsmålstegn ved om denne familie er i stand til med det rådighedsbeløb, siger Kirsten Ketscher. Den meget lave ydelse til flygtningefamilien strider også mod flere internationale konventioner, mener Kirsten Ketscher. - Det er retten til ikke at blive forskelsbehandlet, regeringen har problemer med. Det er en grundlæggende rettighed, som Danmark har forpligtet sig til at overholde i en række regler, vi har tilsluttet os. Professor Kirsten Ketscher mener at flygtningene forskelsbehandles i strid med Flygtningekonventionen, og formentlig også menneskerettighedskonventionen og EUs forbud mod diskrimination. Loven blev vedtaget under den tidligere regering og var egentlig rettet mod østeuropæere, der efter kort tids arbejde i Danmark fik ret til børnecheck. Men loven gælder for alle nytilkomne. Efter det første halve år vil flygtningefamilien få udbetalt en fjerdedel af børneydelserne og det trappes gradvis op til det fulde beløb efter to år. De nuværende regeringspartier stemte i sin tid imod loven, men regeringen har ingen planer om at ændre den nu. DR Nyheder har i ni dage forsøgt at få et interview om sagen med socialminister Karen Hækkerup, men det har hun ikke ønsket. Heller ikke skatteminister, Thor Möger Pedersen, som loven hører under, ønsker at udtale sig.",Flygtninge uden børnecheck kan stride mod grundloven,http://dr.dk/nyheder/indland/flygtninge-uden-boernecheck-kan-stride-mod-grundloven,2012-06-22 12:16:00+00:00
2012-08-04T12:22:00+00:00,"EU har lørdag opfordret Libanon til ikke at sende syriske flygtninge tilbage over grænsen. Unionen udtrykker bekymring for, at flygtningene er ubeskyttede og kan imødese tortur, hvis de tvinges tilbage. I en erklæring udstedt på vegne af EU's udenrigspolitiske chef, Catherine Ashton, hedder det, at hun er bekymret over de seneste oplysninger om de libanesiske myndigheders udvisning af syriske statsborgere til Syrien. - I dag står Syrien i en situation, hvor folk liv er i fare i hele landet, heriblandt i form af veldokumenteret brug af tortur, hedder det i erklæringen, der uddyber: - Libanon må sikre sig, at der ikke finder hjemsendelser sted uden for den ramme, der udgøres af landets internationale forpligtelser, og at effektive og transparente procedurer er på plads i samråd med alle relevante nationale og internationale organisationer. EU har noteret sig, at styret i Beirut har givet garantier med hensyn til respekt for dets internationale forpligtelser og har udvidet støtten til dem, der flygter fra voldshandlingerne i Syrien. - EU bistår de libanesiske myndigheder med at løse de problemer og udfordringer, som denne situation sætter landet i. Det gælder retsstatsprincippet, beskyttelse, sikkerhed samt social og økonomisk udvikling, hedder det videre i erklæringer, der tilføjer: - EU gentager forventningerne, hvad angår de libanesiske myndigheders ansvar for fortsat at yde beskyttelse i overensstemmelse med princippet om ikke-udvisning. Det har rejst alvorlig kritik fra menneskerettighedsaktivister, at 14 syrere onsdag blev deporteret fra Libanon på trods af, at volden fortsat raser på den anden side af grænsen. De libanesiske myndigheder forsvarer sig med, at årsagerne til udvisningerne ikke var politiske, men at de var efterlyste for almindelige lovovertrædelser. /ritzau/AFP",EU: Lad syriske flygtninge blive i Libanon,http://dr.dk/nyheder/udland/eu-lad-syriske-flygtninge-blive-i-libanon,2012-08-04 12:22:00+00:00
2011-05-29T05:48:53+00:00,"Flere og flere flygtninge der har boet i Danmark i en årrække vælger nu at tage tilbage til deres hjemland. Især bosniske flygtninge benytter sig af en ordning fra sidste år, der betyder, at de kan få 118.000 kroner og en eventuel pension med sig, hvis de tager hjem. Generelt er antallet, der vælger at forlade Danmark, mere end tredoblet på to år, skriver Jyllands-Posten. I løbet af de første fire måneder i år har 167 udlændinge taget imod penge mod at rejse. I hele 2009 flytte 138 udlændinge hjem, mens tallet var 370 i 2010. Netop i 2010 blev beløbet til hjemvendte udlændinge hævet fra knap 30.000 til de 118.000 kroner. Repatrieringsloven betyder også, at udlændinge i Danmark har mulighed for at gennemgå et otte ugers afklaringsforløb i hjemlandet. Der følges op med støtte og samtaler i Danmark, og der er en fortrydelsesret på et år.",Flere ældre flygtninge vender hjem,http://dr.dk/nyheder/indland/flere-aeldre-flygtninge-vender-hjem,2011-05-29 05:48:53+00:00
2010-03-23T20:47:00+00:00,"Sydkorea har for første gang givet statsborgerskab til en flygtning. Det skete, da en 38-årig etiopier i sidste uge fik tildelt sydkoreansk statsborgerskab. FN's Flygtningehøjkommissariat (UNHCR) betegner nyheden som en ""milepæl i Asien"". - Dette er en meget vigtig milepæl i Asien, hvor få lande har underskrevet flygtningekonventionen fra 1951, og endnu færre har givet statsborgerskab til flygtninge, siger Melissa Fleming, der er talskvinde for UNHCR. Den 38-årige etiopier flygtede i 2001 fra forfølgelse i sit hjemland, og han fik sit sydkoreanske statsborgerskab den 19. marts. I Sydkorea har regeringen givet 175 personer flygtningestatus, siden landet tog imod sin første asylansøgning i 1994. Filippinerne er ifølge UNHCR det eneste andet land i Asien, som tidligere har tildelt flygtninge statsborgerskab.",Flygtning får unikt statsborgerskab,http://dr.dk/nyheder/udland/flygtning-faar-unikt-statsborgerskab,2010-03-23 20:47:00+00:00
2013-12-16T10:42:00+00:00,"Af Anna Sol Jørgensen Sne og iskolde temperaturer har gjort livet endnu vanskeligere for mange af de syrere, der er flygtet fra borgerkrigen i hjemlandet. I det nordlige Libanon opholder tusindvis af flygtninge sig - ofte i telte eller uopvarmede bygninger, og netop her har kulden ramt hårdt. Med forventninger om den hårdeste vinter i 100 år har Red Barnet delt dyner og vinterjakker ud til de frysende fordrevne, der opholder sig i flygtningelejre i Jordan og Libanon. I billedserien ovenfor kan du se billeder fra flygtningelejrerne, der huser mange af de syriske flygtning.",BILLEDSERIE Syriske flygtninge går en kold vinter i møde,http://dr.dk/nyheder/billedserie-syriske-flygtninge-gaar-en-kold-vinter-i-moede,2013-12-16 10:42:00+00:00
2012-07-23T15:17:00+00:00,"Iraks premierminister, Nuri al-Maliki, har givet de irakiske sikkerhedsstyrker og hjælpeorganisationen Røde Halvmåne besked på, at de skal lade syriske flygtninge komme ind i Irak og yde dem humanitær hjælp. Det er et skifte i forhold til den melding, der kom for få dage siden, hvor en irakisk regeringstalsmand meddelte, at kun irakere ville få lov at rejse ind i Irak fra syrisk side. Titusinder af syrere er i løbet af de seneste dage flygtet fra urolighederne i deres hjemland, hvor volden er eskaleret. Særligt i hovedstaden Damaskus. Her ransagede medlemmer af de syriske sikkerhedsstyrker mandag huse i en række kvarterer, oplyser aktivister til nyhedsbureauet AFP. Blandt de områder, hvor sikkerhedsstyrkerne foretog ransagninger, er Mazzeh, et velhavende kvarter i det vestlige Damaskus, hvor der i de seneste dage har været voldsomme sammenstød mellem oprørere og soldater. De beboere og butiksejere, hvis hjem og forretninger blev ransaget, blev ""fysisk mishandlet"" af soldaterne, siger Det Syriske Observatorium for Menneskerettigheder, der indhenter oplysninger fra indbyggere og aktivister i Syrien. Det statslige syriske nyhedsbureau Sana skriver, at den syriske hær har ""genetableret sikkerheden"" i et andet kvarter, Razi, hvor hæren har ""omringet og dræbt adskillige terrorister"". Det syriske styre bruger konsekvent betegnelsen ""terrorister"" om særligt den væbnede del af oppositionen. Soldaterne har også anholdt flere ""terrorister"", som gemte sig i områdets kloaksystem, meddeler Sana. Nyhedsbureauet tilføjer, at hæren har beslaglagt adskillige raketaffyringsramper, maskingeværer, kommunikationsudstyr og stjålet medicin. /ritzau/AFP",Irak åbner grænsen for syriske flygtninge,http://dr.dk/nyheder/udland/irak-aabner-graensen-syriske-flygtninge,2012-07-23 15:17:00+00:00
2010-03-16T13:06:00+00:00,"Hver femte flygtning vil aldrig kunne få permanent opholdstilladelse i Danmark. Det er konsekvensen af sprogkravene i de nye udlændingeregler. De bliver aldrig så gode til det danske sprog, at de kan bestå 'Prøve i Dansk 2' eller en tilsvarende test. Det vurderer chefen for Dansk Flygtningehjælps 17 sprogskoler, Gerhard Korbo. Og en bestået sprogprøve på det niveau er et ufravigeligt krav for at få permanent ophold her i landet - ifølge de nye regler, som regeringen og Dansk Folkeparti er blevet enige om. - De der kommer hertil som analfabeter, er ikke i stand til at bestå prøven. Ikke med den undervisning de får i dag, og heller ikke selvom man giver dem flere timer, siger Gerhard Korbo. Cirka hver femte flygtning er analfabet, når de lander i Danmark. De kan altså hverken læse eller skrive. - Så det skal de først lære. Og med det handicap kan de ikke arbejde sig op på niveauet i 'Prøve i Dansk 2', der svarer til folkeskolens 9. klasse, siger Gerhard Korbo. Dansk Flygtningehjælps sprogskoler har også elever, der ikke er flygtninge men indvandrere. Blandt andet fra andre vestlige lande. Og blandt dem er der færre analfabeter, så her vil flere kunne leve op til det nye danskkrav, vurderer sprogskolechefen. Dansk Flygtningehjælps sprogskoler underviser cirka 20 procent af de udlændinge, der kommer til Danmark. Regeringen og Dansk Folkeparti blev mandag aften enige om nye regler for udlændinge. Reglerne for en permanent opholdstilladelse ændres, så udlændinge, der gør en aktiv indsats for at blive en del af det danske samfund, hurtigere kan på opholdstilladelse. Det kan dog tidligst ske efter fire år i Danmark. Der indføres et pointsystem, hvor det blandt andet giver point at være i arbejde, mestre det danske sprog, tage på højskole, sidde i en skolebestyrelse og vise interesse for det danske samfund. Reglerne for kommunal og regional valgret ændres, så udlændinge først kan stemme og stille op ved kommunal- og regionalvalg, når de har boet fast i landet i fire år. I dag sker det efter tre år. Flygtninge, der rejser på ferie til hjemlandet uden tilladelse, kan få inddraget deres opholdstilladelse i 10 år, uanset om opholdstilladelsen i mellemtiden er blevet permanent.",Hver femte flygtning udelukkes,http://dr.dk/nyheder/indland/hver-femte-flygtning-udelukkes,2010-03-16 13:06:00+00:00
2013-09-22T22:25:00+00:00,"http://#Kristelig_Dagblad_Efter at Flygtningenævnet har ændret praksis, vil stort set alle flygtninge fra Syrien kunne få asyl i Danmark, mener Dansk Flygtningehjælps generalsekretær, Andreas Kamm. I sidste uge bestemte nævnet, at personer, der kommer fra særligt farlige områder i Syrien, skal have asyl i henhold til Den Europæiske Menneskerettighedskonvention. - Hidtil har op mod 90 ud af 100 asylsøgere fra Syrien fået opholdstilladelse. Resten har fået afslag, men de er ikke blevet sendt hjem, for det kan man ikke. - Med ændringen i Flygtningenævnets praksis vil der stort set blive givet asyl til alle, siger Andreas Kamm til Kristeligt Dagblad. Justitsminister Bødskov understreger, at der fortsat vil være en individuel vurdering af hver enkelt asylansøgning. Men det formilder ikke Dansk Folkepartis integrationsordfører Martin Henriksen: - Efter at vi har modtaget flygtninge i flere årtier, kan vi ikke blive ved med at tage imod flere, siger Martin Henriksen.",Syriske flygtninge kan vente at få asyl i Danmark,http://dr.dk/nyheder/indland/syriske-flygtninge-kan-vente-faa-asyl-i-danmark,2013-09-22 22:25:00+00:00
2011-04-19T12:15:00+00:00,"Flygtninge ved den libysk-egyptiske grænse mangler tag over hovedet, toiletter og brusebade. De må stå i lange køer for at få mad, og flere får luftvejssygdomme og influenza. Ifølge Folkekirkens Nødhjælp lever flygtninge fra Libyen under forfærdelige forhold i Egypten. - Tusindvis af mennesker sover på madrasser på den bare jord. Der er ikke ordentlige badefaciliteter, og vandet er iskoldt i de bade, der er. Der er rigtig koldt om natten, og det regner. Når man ikke engang kan komme ind i et telt om natten, så bliver man svækket, forklarer Mads Lindegård fra Folkekirkens Nødhjælp. I modsætning til flygtningelejrene i Tunesien, overholder Egypten ikke de internationale sphere-standarder, der dikterer, hvordan forholdene for flygtninge skal være. - Sphere-standarderne skal sikre, at livet som flygtning er så værdigt som muligt. Flygtninge skal for eksempel have tag over hovedet, og der skal være et vist antal toiletter og brusere per flygtning. De forhold er ikke opfyldt i Egypten, fortæller Mads Lindegård. Flygtningene, der har krydset grænsen fra Libyen er primært fra afrikanske lande som Somalia, Niger og Sudan. De har været bosiddende i Libyen, men flere har ikke pas eller papirer og kan derfor ikke sendes tilbage til deres hjemland. - Det er et stort problem, at mange flygtninge ikke har papirer og derfor ikke kan blive sendt hjem. Der er også mange, der ikke vil hjem, heriblandt somaliske flygtninge. Andre vil på grund interne stridigheder i deres hjemland ende i fængsel, fortæller Mads Lindegård. Egypten er ikke interesseret i at oprette permanente flygtningelejre. - Det er et vanskeligt problem, for hvad skal der ske med flygtningene? Man kan på den ene side godt forstå, at Egypten ikke vil have permanente flygtningelejre, selv om det virker meget umenneskeligt, når der er kvinder og børn iblandt, siger han. Han mener, at Egypten burde tage det op med det internationale samfund. - Der er jo ikke nogen, som har lyst til at modtage flygtninge for øjeblikket. Men det er de mennesker, der ligger og sover på grænsen, der er de store tabere, siger Mads Lindegård. Tunesien, der overholder sphere-standarderne, har taget imod markant flere flygtninge under krigen i Libyen, end Egypten har. IOM (International Organization for Migration) oplyste i sidste uge, at 242.000 flygtninge har krydset grænsen til Tunesien mod 200.000 til Egypten. - Flygtningestrømmen til Tunesien har været så overvældende, at de simpelthen ikke har haft et valg. De har måske også forstået det store humanitære problem i at have så mange flygtninge siddende. Tunesien har muligvis også været lidt naive og troet at de kunne sende alle tilbage til hjemlandet, forklarer Mads Lindegård. Han understreger, at Tunesien har samme problem som Egypten med de papirløse flygtninge, der nu er strandet i flygtningelejrene.",Libyske flygtninge lider i Egypten,http://dr.dk/nyheder/udland/libyske-flygtninge-lider-i-egypten,2011-04-19 12:15:00+00:00
2013-12-27T05:03:00+00:00,"Når en minister er på vej med et lovforslag er det god skik at informere de relevante ordførere fra øvrige regeringspartier. Men det skete ikke, inden justitsminister Karen Hækkerup (S) kort før jul sendte et udkast til nye regler for de såkaldte kvoteflygtninge til Folketingets Udvalg for Udlændinge- og Integrationspolitik. Og den fremgangsmåde får nu udlændingeordførerne fra SF og De Radikale til at undre sig over for Politiken. - Jeg må konstatere, at der er blevet sendt et lovforslag i høring, som indtil videre ikke har været politisk drøftet, siger den radikale udlændingeordfører, Marlene Borst Hansen, til avisen. Heller ikke SFs udlændingeordfører Karina Lorentzen havde hørt om forslaget, før avisen præsenterede det for hende. Hun vil ikke på forhånd erklærer sin støtte til det nye forslag, som skal ændre udvælgelseskriterierne for hvilke flygtninge, der opholder sig i udlandet, som tilbydes at blive genbosat i Danmark. I regeringsgrundlaget fra 2011 lægges der op til at afskaffe det såkaldte integrationspotentiale som kriterium for kvoteflygtninge. Men i det nye lovudkast lægger Karen Hækkerup, ifølge Politiken op til, at der fremover skal lægges vægt på, om det for den enkelte kvoteflygtning må forventes at indebære en varig forbedring af den pågældendes livssituation at komme til Danmark. Den formulering huer ikke SF's udlændingeordfører, Karina Lorentzen. - Hvis det er en måde at stille et nyt integrationskriterium op, så er jeg uenig i, at det skal stå der, siger hun. Det er ikke lykkedes Politiken at få en kommentar fra Karen Hækkerup. /ritzau/",Hækkerup sniger flygtninge-forslag bag om SF og R,http://dr.dk/nyheder/politik/haekkerup-sniger-flygtninge-forslag-bag-om-sf-og-r,2013-12-27 05:03:00+00:00
2012-08-29T09:33:01+00:00,"Tyrkiets udenrigsminister, Ahmet Davutoglu, siger, at Ankara har opfordret FN til at sørge for flygtninge i selve Syrien, og han siger, at han venter at se verdensorganisationen tage konkrete skridt på området. - Vi venter, at FN vil gå ind og beskytte syrere og om muligt give dem hjælp i flygtningelejre i landet, siger Davutoglu, som onsdag drøftede konflikten i Syrien med FN's flygtningehøjkommissær, Antonio Guterres. Tyrkiet har tidligere talt om oprettelse af ""sikre zoner"" for civile i Syrien. Omkring 5000 flygtning er dagligt strømmet over den tyrkiske grænse i de seneste uger. De tyrkiske myndigheder, der er i gang med at opføre mindst fem nye lejre oven i de ni, som allerede er i sving, har sagt, at andre lande må gøre mere for de flygtende syrere. I løbet af de seneste to måneder er antallet af syriske flygtninge, der opholder sig i Tyrkiet, næsten fordoblet til mere end 80.000. I weekenden blev Tyrkiet nødt til at holde tusindvis af mennesker ved grænsen, mens myndighederne kæmpede for at etablere nye lejre eller anden midlertidig indkvartering til flygtningene. I alt er mere end 200.000 flygtet til nabolandene, siden urolighederne i Syrien begyndte for knap halvandet år siden. Tyrkiet, som er det naboland, der har taget imod det største antal flygtninge, er frustreret over den tøvende internationale respons på flygtningeproblemet. Tyrkiske embedsmænd siger, at en del lande har sendt humanitær hjælp, men ikke penge. Og generelt har hjælpeindsatsen været fodslæbende. /ritzau/Reuters",Tyrkiet: FN må hjælpe flygtninge i Syrien,http://dr.dk/nyheder/udland/tyrkiet-fn-maa-hjaelpe-flygtninge-i-syrien,2012-08-29 09:33:01+00:00
2012-06-21T09:57:00+00:00,"- Vi synes, det er en urimelig lov, og den bør laves om. Sådan lyder det fra de radikales folketingsmedlem Zenia Stampe. Samme holdning har man hos SF - Jeg synes, den her regel rammer skævt og at den er uretfærdig. Flygtningefamilier, som har fået ophold, skal ligestilles i forhold til børnechecken, siger SFs socialordfører Özlem Cekic. Fra flere sider i regeringen lyder der nu kritik af den lov, der forhindrer flygtninge i at få fuld børnecheck de første to år. DR Nyheder kan i dag fortælle, at flygtningefamilier ikke får en krone børnecheck det første halve år efter, at de har fået en opholdstilladelse i landet. Først efter at have været Danmark i to år er størrelsen af børnechecken på samme niveau som i andre familier, og det er helt uacceptabelt, mener Özlem Cekic - De her familier har fået ophold, og vi må have et minimumskrav om, at de her børn bliver ligestillet med danske børn. Vi ved, at når man har børn, har man også udgifter, og derfor betyder den her børnecheck rigtig meget for de her familier. Loven om at familier skal optjene ret til at få børnecheck blev vedtaget i 2010 for at forhindre at polakker og andre øst-arbejdere, der kom til Danmark for at arbejde, kunne hæve en børnecheck, uden at have børn i Danmark. Dengang stemte både de radikale, SF, Socialdemokratiet og Enhedslisten imod lovforslaget, fordi man mente, det ville ramme de forkerte mennesker, og det er netop hvad, der nu kommer til udtryk, siger Zenia Stampe. - Der er sket præcis det vi frygtede. De flygtningefamilier, der i forvejen er meget udsatte bliver endnu hårdere ramt. Det er bestemt ikke rimeligt, siger hun. Selvom Socialdemokratiet selv stemte imod loven i 2010, så vil socialminister Karen Hækkerup (S) ikke ændre loven. Ministeren er i øjeblikket til ministermøde i Strasbourg, men i en mail til DR Nyheder skriver hun, at regeringen allerede har lavet tiltag for at give flygtninge bedre vilkår. - Regeringen har afskaffet starthjælpen for at give flygtningefamilier bedre økonomiske vilkår. Retten til børnetilskud og børne- og ungeydelse optjenes i løbet af to år, og allerede efter det første halve år får en flygtningefamilie udbetalt en fjerdedel af beløbet for de fulde børneydelser, skirver Karen Hækkerup Men det er langt fra godt nok, mener Zenia Stampe, der nu vil tage bringe sagen op overfor ministeren. - Jeg må sige, at vi er uenige med ministeren. Vi vil rejse det her internt i regeringen og vi håber vi kan få gennemført en ændring. Også Özlem Cekic vil nu lægge pres på, for at få ministeren ind i sagen - Nu vil jeg spørge ministeren om, hvor mange børn det drejer sig om, og hvor meget det vil koste, for jeg synes vi skal have en ambition om, at de her børn skal have et ordentligt levegrundlag, siger hun.",Splid i regeringen over børnecheck til flygtninge,http://dr.dk/nyheder/politik/splid-i-regeringen-over-boernecheck-til-flygtninge,2012-06-21 09:57:00+00:00
2011-06-09T09:18:00+00:00,"I det seneste døgn er der kommet mindst 1000 flygtninge fra Syrien ind over grænsen til Tyrkiet. I alt er der nu omkring 1600 syriske flygtninge i nabolandet mod nord. Flygtningene er blevet anbragt i en teltlejr, og de tyrkiske myndigheder overvejer at oprette endnu en lejr, fordi det ventes, at der kommer flere flygtninge den kommende tid. En stor del af flygtningene kommer fra byen Jisr al-Shughour i det nordvestlige Syrien. Dér er store hærenheder blevet samlet. Syriens regering har beskyldt bevæbnede bander i byen for at have dræbt dusinvis af soldater fra sikkerhedsstyrkerne og sagt at den vil sende soldater ind. Mange af byens 50.000 indbyggere er på flugt, og nogen af dem er altså gået over grænsen til Tyrkiet. Der er sendt ambulancer til grænsen for at kunne tage imod mulige sårede flygtninge. Omkring 30 af dem, der allerede er kommet over, var såret. Ved byen Guvecci i Tyrkiet, tæt på grænsen til Syrien, kan man se flygtninge på vej mod grænsen. En del af dem kommer kørende på motorcykler og ladbiler. Det siger en fotograf fra nyhedsbureauet AP. Tyrkiet og Syrien har en fælles grænse på 850 km.",Syriske flygtninge strømmer til Tyrkiet,http://dr.dk/nyheder/udland/syriske-flygtninge-stroemmer-til-tyrkiet,2011-06-09 09:18:00+00:00
2012-08-27T17:42:00+00:00,"De syriske flygtninge, der strømmer over grænsen til Tyrkiet på flugt fra de blodige uroligheder i deres hjemland, udgør nu så stort et antal, at de tyrkiske myndigheder beder omverdenen om hjælp. Andre lande må gøre mere for de flygtende syrere, siger Tyrkiets udenrigsminister, Ahmet Davutoglu. I løbet af de seneste to måneder er antallet af syriske flygtninge, der opholder sig i Tyrkiet, næsten fordoblet til mere end 80.000. I weekenden blev Tyrkiet nødt til at holde tusindvis af mennesker ved grænsen, mens myndighederne kæmpede for at etablere nye lejre eller anden midlertidig indkvartering til flygtningene. - På den ene side vil vi gerne udføre vores humanitære pligt på grund af vores broderskab med syrerne, men antallet udgør en byrde. Den byrde må deles af det internationale samfund, siger Ahmet Davutoglu. I alt er mere end 200.000 flygtet til nabolandene, siden urolighederne i Syrien begyndte for knap halvandet år siden. Tyrkiet, som er det naboland, der har taget imod det største antal flygtninge, er frustreret over den tøvende internationale respons på flygtningeproblemet. Tyrkiske embedsmænd siger, at en del lande har sendt humanitær hjælp, men ikke penge. Og generelt har hjælpeindsatsen været fodslæbende. Udenrigsministeren tilføjer, at han vil drøfte spørgsmålet i FN's Sikkerhedsråd på et møde i denne uge, hvor der deltager en række udenrigsministre foruden dem fra de 15 medlemslande i Sikkerhedsrådet. Hvis antallet af flygtninge kommer op over 100.000, har Tyrkiet simpelthen ikke flere steder at gøre af dem, siger Ahmet Davutoglu, som ligeledes lufter tanken om oprettelsen af en såkaldt sikker zone under FN's beskyttelse i selve Syrien. /ritzau/Reuters",Tyrkiet beder om hjælp med flygtninge,http://dr.dk/nyheder/udland/tyrkiet-beder-om-hjaelp-med-flygtninge,2012-08-27 17:42:00+00:00
2011-03-03T20:19:00+00:00,"Nogle af de titusinder af flygtninge, der er samlet under kaotiske forhold ved Libyens grænser, vil blive evakueret af amerikanske militærfly. Det oplyser USA's præsident, Barack Obama, på en pressekonference. Det vil især dreje sig om egyptiske flygtninge, der befinder sig på grænsen mellem Libyen og Tunesien. Obama siger endvidere, at han har bedt både udenrigs- og forsvarsministeriet overveje muligheden af eksempelvis at indføre en flyveforbudszone i Libyen. Det skal forhindre, at Gaddafi-styret sender kampfly på vingerne for at angribe oprørere. - Vi skal tage vores beslutninger ud fra en betragtning af, hvad der vil være bedst for det libyske folk, og i samarbejde med det internationale samfund, siger den amerikanske præsident. Samtidig gentager han sin opfordring til den libyske leder, Muammar Gaddafi, om at gå af. Han understreger, at såvel USA som lande i resten af verden er forfærdede over de blodige begivenheder i Libyen. - Vi vil fortsat sende en klar besked: Volden må stoppe, siger den amerikanske præsident og understreger, at Gaddafi har mistet sin legitimitet. Tidligere er Obama kommet med opfordringer til Gaddafi om at gå af i skriftlige meddelelser, men det er første gang, han siger det offentligt.",USA's militærfly skal hente flygtninge,http://dr.dk/nyheder/udland/usas-militaerfly-skal-hente-flygtninge,2011-03-03 20:19:00+00:00
2013-08-27T11:35:00+00:00,"Litteraturen havde lørdag indfundet sig i Louisianas små lommer. Her var alt, hvad en litteraturfestival skulle have: Der var den lille litteraturscene i bøgetræslysningen. Der var den sortklædte Dy Plambeck, som krydsede museets nyslåede græsplæne i sine høje hæle. Der var samtalerne over kaffen om Henrik Nordbrandt og Sofi Oksanen. Og der var den obligatoriske kø af forventningsfulde, midaldrende kvinder, som ventede på Rifbjergs nasale højtlæsning af sin seneste bog. Men der var langt til Bogforum i det novemberkolde Bellacenter. På disse kanter studerede man festivalprogrammet på en bænk i græsset og spejdede ud over havet, når man havde brug for en tænkepause. Her foregik forfattersamtalerne i svale, lyse lokaler med høje vinduer. Der var albuerum til alle og god plads til emner som tilhørsforhold, fascisme og flygtninge. Antonio Pennacchi, forfatteren til 'Mussolini-kanalen', siger tingene som de er, også selv om det skaber ballade. Derfor er han både blevet smidt ud af det nyfascistiske, det maoistiske og det marxistiske parti samt en række fagforeninger, forklarede han gnækkende til sin oversætter, Thomas Harder, der interviewede ham foran et engageret, Italien-elskende publikum i Louisianas Giacometti-sal. 'Russeren er en, der elsker birketræer' af Olga Grjasnowa er månedens bog i DR Romanklubben i august. Antonio Pennacchis 'Mussolini-kanalen' bliver månedens roman til oktober. Der er online-læsekreds om månedens bog på Litteratursiden.dk i hele den måned, hvor bogen er aktuel. Vær med i læsekredsen Pennacchi havde beholdt sin slidte sixpence-kasket på under seancen. Han fægtede med armene, når han talte, og det grå overskæg vippede gestikulerende, når han læste højt af sin slægtsroman. Allerede fra barnsben vidste han, at han skulle fortælle sin families historie. Det var som en dom, han havde fået, og de næste 30 år forsøgte han at flygte fra sin skæbne som forfatter. Først da han var 36 år gammel - seks måneder efter sin fars død - begyndte han at skrive. Helt i Pennacchis ånd skabte 'Mussolini-kanalen' meget ballade i Italien. Den ""italienske intelligentsia"" affærdigede bogen. De fandt historien om, at ganske almindelige bønder som Pennacchis onkler bakkede op om det fascistiske Mussolini-styre dybt provokerende. Boghandlere gemte bogen væk, fordi de var utrygge ved titlen. Alligevel har bogen fundet sine læsere. Mange af dem er ældre italienere, der med 'Mussolini-kanalen' havde læst deres første roman og nikkede genkendende til beskrivelserne af bøndernes verden og den dialog-lignende tone, som Pennacchi bruger med inspiration fra sine politiske møder. Han mener, at forfatterens vigtigste rolle er at være ærlig. ""Mennesket er både godt og ondt. Og det skal litteraturen vise os"". For eksempel ærgrer han sig over, at Günter Grass ikke taler mere åbent om baggrunden for sin tidligere relation til Hitler Jugend. ""Jeg fordømmer fascismen,"" understregede han, men man kan ikke forstå fascismen uden også at medtage de positive ting, den gjorde for det fattige Italien, påpegede han og nævnte opdyrkningen af hele det malariabefængte sumpområde, som Pennacchi er vokset op i. ""Vi har alle sammen det onde i os"", sagde han. Der var færre fagter og gestikulationer, da Suzanne Brøgger mødte Olga Grjasnowa til en samtale om 'Russeren er én, der elsker birketræer'. Men de to sirligt klædte kvinder - Brøgger i svane-hvidt og Grjasnowa i påfuglegrønt - lever også af at være ærlige. De har begge en nomadisk søgen efter et hjem og trangen til at vriste sig fri af - hvad de oplever som - omgivelsernes stigmatisering som fællesnævner. ""Stigmatiseringen er meget værre i dag, end da jeg udgav mine tidlige bøger,"" sagde Brøgger. Grjasnowa gav hende ret. Selvom hendes hovedpersons historie er opdigtet, oplever hun på daglig basis, hvad det vil sige at blive stigmatiseret. Hun fortalte, at hendes bog betragtes som ""German immigration literature"", selvom hun mestrer det tyske sprog bedre end de fleste. Tyskerne venter stadig på, at de fremmede tager hjem, forklarede hun. VÆR MED: Online-læsekreds om 'Russeren er en, der elsker birketræer' Masja i 'Russeren er én, der elsker birketræer' er en moderne flygtning, der hører til alle-steder og ingen-steder. Hun søger efter et tilhørssted - et simpelt sted ""hvor der er vand, elektricitet og no killing"". ""Så hvad er hjem for jer?"", spurgte moderatoren, Marie Tetzlaff. Hjem er et sted, hvor der er tryghed, lige borgerrettigheder til alle og ikke for mange spørgsmål om hvor man kommer fra, sagde Olga Grjasnowa. Hun føler sig hjemme i Berlin, hvor hun har sine venner. Men hjem er noget, man vælger. Det er ikke en statisk ting, forklarede hun. Suzanne Brøgger nikkede. Hun identificerede sig meget med den unge Masjas globale nomadeliv, som hun selv levede som ung og anførte, at et hjem ikke er noget ubetinget positivt. I hendes seneste bog 'Til T' er hjemmet en krigszone, hvor konflikter udspiller sig. Brøgger har haft den jødiske flygtningetilværelse tæt inde på livet, og derfor bærer hun ""altid"" sit pas i sin håndtaske, fortalte hun. ""For man ved aldrig…"" Da hun meget sent i sit liv endelig fandt sit eget hjem i Danmark - nærmest ved et tilfælde - føltes det som at have fundet et healende akupunkturpunkt. Derfor har hun stor medfølelse for verdens flygtninge og ikke mindst for den unge Masja i 'Russeren er én, der elsker birketræer'.",En flygtning og en bonde kom til Humlebæk,http://dr.dk/nyheder/kultur/kulturklubber/en-flygtning-og-en-bonde-kom-til-humlebaek,2013-08-27 11:35:00+00:00
2013-06-19T21:21:00+00:00,"Det er slut med de senere årtiers afdæmpede flygtningestrømme. Konflikter i Afghanistan, Somalia, Irak og Sudan samt ikke mindst krigen i Syrien bragte i 2012 det samlede antal flygtninge i verden op på 45,2 millioner mennesker, viser den årlige rapport fra FN's Flygtningehøjkommissariat, UNHCR. Det skriver Kristeligt Dagblad. Det er mere end på noget andet tidspunkt siden 1994, hvor krigene på Balkan var på deres højeste og sendte hundredetusinder af mennesker på flugt. Alene sidste år flygtede 1,1 million mennesker over hele verden således ud af deres hjemlande, mens 6,5 millioner mennesker flygtede til et andet sted i deres egne lande. Det svarer til, at hver gang man blinker, er et andet menneske tvunget til at forlade sit hjem, som Antonio Guterres, FN's flygtningehøjkommissær, gjorde opmærksom på i forbindelse med offentliggørelsen af rapporten i går, skriver Kristeligt Dagblad. - Vi er vidne til et utal af nye konflikter, samtidig med at det synes, som om, at de gamle aldrig vil dø, sagde han til de internationale medie. Et af de lande, hvor konflikten synes uendelig, er Afghanistan. Det er det land, der skaber flest flygtninge. Det har det været i 32 år, og hver fjerde flygtning i verden er nu afghaner. Syrien er modsat en af de nye konflikter i verden, som i løbet af kort tid har skabt massive flygtningestrømme, både internt og over grænserne til nabolandene. - Antallet af flygtninge afhænger af, hvad der sker ude i verden. I øjeblikket har vi en række af tunge konflikter, som har bidt sig fast, og det betyder, at der nu er mange mennesker på flugt. Det er i hvert fald ikke, fordi det er blevet lettere at flygte, siger Thomas Gammeltoft-Hansen, ph.d. og seniorforsker ved Dansk Institut for Internationale Studier med speciale i flygtningestudier, til Kristeligt Dagblad. Han peger på, at flygtningetallet nødvendigvis vil svinge over tid. Sidst der var forholdsvis mange flygtninge var i forbindelse med krigene på Balkan efter opløsningen af Jugoslavien samt under den kolde krig, hvor fjendskabet mellem USA og Sovjetunionen resulterede i en række stedfortræderkrige rundt om i verden.",Højeste antal flygtninge i verden siden krigene på Balkan,http://dr.dk/nyheder/udland/hoejeste-antal-flygtninge-i-verden-siden-krigene-paa-balkan,2013-06-19 21:21:00+00:00
2011-01-31T05:20:00+00:00,"370 flygtninge og indvandrere valgte sidste år frivilligt at rejse hjem mod kun 138 i 2009. Sidste år blev den økonomiske støtte til udlændinge, der frivilligt rejser hjem, hævet fra knap 30.000 kr. til næsten det firedobbelte. De flere penge og forbedrede muligheder for at kunne vende tilbage og skabe sig en tilværelse i hjemlandet har fået langt flere til at sige ja tak til tilbuddet fra den danske stat, skriver Morgenavisen Jyllands-Posten. 370 udlændinge - fordelt på 253 flygtninge og 117 indvandrere - benyttede sig i 2010 af den såkaldte repatrieringsordning mod 138 året før. 96 af de 370 udlændinge, der frivilligt rejste hjem i fjor, er vendt tilbage til Bosnien og Hercegovina, mens 88 er rejst tilbage til Irak og 37 til Tyrkiet. - Det er meget simpelt. Flere penge giver en større, økonomisk tryghed og ressourcer til, at folk, der gerne vil rejse hjem, kan realisere deres planer. - De kan for eksempel åbne en forretning eller leve en værdig tilværelse som pensionist uden at skulle være bekymrede for, hvordan de skal klare sig eller få råd til behandling, hvis de bliver syge, siger generalsekretær i Dansk Flygtningehjælp, Andreas Kamm. Ud over, at det beløb man kan få for frivilligt at rejse hjem, sidste år blev sat op, er aldersgrænsen for at kunne få en pensionslignende ydelse med sig sat ned fra 60 til 55 år.",Flere flygtninge rejser frivilligt hjem,http://dr.dk/nyheder/indland/flere-flygtninge-rejser-frivilligt-hjem,2011-01-31 05:20:00+00:00
2013-10-11T20:45:29+00:00,"* I 2013 er 30.100 flygtninge indtil videre ankommet til Italien via båd * Af dem er 7500 fra Syrien * Ligeså mange er fra Eritrea i det nordlige Østafrika * 3000 af dem er fra Somalia, mens de resterende 12.100 fordeler sig på andre ikke lande. * Siden 1988 anslås det, at 19.142 er omkommet på rejsen til støvlelandet Kilde: BBC News /ritzau/",FAKTA: Så mange flygtninge er omkommet på vej til Italien,http://dr.dk/nyheder/udland/fakta-saa-mange-flygtninge-er-omkommet-paa-vej-til-italien,2013-10-11 20:45:29+00:00
2012-09-11T14:37:00+00:00,"Den amerikanske skuespiller Angelina Jolie opfordrer nu det internationale samfund til at hjælpe de syrere, der har været nødt til at flygte fra volden i Syrien. Jolie, der er særlig udsending for FNs Flygtningehøjkommissariat, besøgte flygtningelejren Zaatari i Jordan. Se billederne her på siden og læs mere om besøget her.",BILLEDSERIE: Angelina Jolie besøger flygtninge-lejr,http://dr.dk/nyheder/billedserie-angelina-jolie-besoeger-flygtninge-lejr,2012-09-11 14:37:00+00:00
2010-03-09T15:57:28+00:00,"Indvandrere er stærkt overrepræsenteret i gruppen af langvarigt fattige. Det viser nye tal fra Arbejderbevægelsens Erhvervsråd - AE-Rådet. 0,6 procent i gruppen af længerevarende fattige er danskere, mens 5,4 procent er indvandrere fra mindre udviklede lande - heriblandt mange flygtninge. Hos Dansk Flygtningehjælp mener man, at den nuværende lovgivning på socialområdet er den store synder i forhold til problemet. - Lovgivningen med nedsatte ydelser, starthjælp, 300-timers-regel, loft over kontanthjælp, nedsættelse af hjælp til ægtefæller og så videre har i særdeleshed ramt etniske minoriteter og rigtig mange flygtninge, vurderer Mette Blauenfeldt, der er leder af Center for Udsatte Flygtninge i Dansk Flygtningehjælp. Hun mener, at det er et stort problem, at fattigdommen rammer en gruppe, der i virkeligheden har brug for ekstra støtte- Det gælder både social og økonomisk støtte, når de kommer til et nyt land og skal etablere sig. - Vi frygter også for de børn, der vokser op i disse familier. Hvordan skal de klare sig i fremtiden, når deres forældre ikke har råd til at give dem en ordentlig barndom fordi, de ikke har råd?, siger Mette Blauenfeldt. De nye tal viser, at andelen af længerevarende fattige indvandrere fra mindre udviklede lande er fordoblet fra 2001 til 2007. Derfor må der handles nu, mener Mette Blauenfeldt. - Vi vil gerne have, at man fjerner alle de ydelser, der skaber fattigdom, og at man dermed sikrer, at flygtninge der kommer hertil får en god start på deres nye tilværelse i Danmark, siger hun. Indenrigs- og socialministeriet har sammen med beskæftigelsesministeriet taget initiativ til en kortlægning af problemet - blandt andet i samarbejde med Dansk Flygtningehjælp.",Flygtninge fylder i fattigdomsstatistik,http://dr.dk/nyheder/indland/flygtninge-fylder-i-fattigdomsstatistik,2010-03-09 15:57:28+00:00
2012-03-14T20:22:00+00:00,"Den højspændte konflikt i Syrien rykker nu endnu et skridt nærmere den vestlige verden, da tusindvis af syriske flygtninge forventes at søge tilflugt i Europa. FN's Flygtningehøjkommissariat (UNHCR) advarer om, at mange flygtninge ikke stopper flugten, når de når flygtningelejre i Syriens nabolande, men at de i stedet vil krydse Middelhavet med ønsket om at nå Europa. UNHCR opfordrer derfor Italien til at forberede flygtningecentret på den italienske ø Lampedusa, der er kendt for at modtage titusindvis af afrikanske flygtninge hvert eneste år. Højkommissariatet siger, at mange syriske flygtninge er blevet registreret i Libyen, som længe har været kendt for at lægge havne til flygtningebåde med kurs mod Europa. - Syrere flygter. Flere end 1000 er allerede ankommet til Libyen sammen med de mennesker, som er på flugt fra lande som Somalia, siger Laura Boldrini, talskvinde for UNHCR. - Vi kan ikke vente på, at en konstant strøm af flygtninge pludselig begynder at skylle op på Italiens kyster. Regeringen er nødt til at handle nu for at forberede Lampedusa, siger hun. Sidste år var antallet af indvandrere og flygtninge, der i vakkelvorne både kom til Lampedusa særligt voldsom, da uroen i Tunesien og den eskalerende konflikt i Libyen fik flere end normalt til at søge et bedre og sikrere liv i Europa. Øens eneste indvandrercenter blev i september sidste år brændt ned af en gruppe tunesere og er i øjeblikket lukket, og derfor er øen på ingen måde klar til at modtage den potentielle bølge af syriske flygtninge. I forbindelse med det arabiske forår valgte Italien at give seks måneders midlertidig opholdstilladelse til over 20.000 tunesere, som oven på optøjerne i deres hjemland var flygtet til Lampedusa. /ritzau/AFP",FN advarer Europa om syriske flygtninge,http://dr.dk/nyheder/udland/fn-advarer-europa-om-syriske-flygtninge,2012-03-14 20:22:00+00:00
2011-01-04T05:07:00+00:00,"Udlændingeservice forventer, at 2850 flygtninge i år får opholdstilladelse i Danmark og skal fordeles til integration i kommunerne. Det er næsten dobbelt så mange som 2010-forventningen på 1500 og det højeste tal, siden VKO-flertallet fik fuld kontrol over udlændingepolitikken, skriver Jyllands-Posten. Stigningen skyldes ifølge avisen blandt andet, at flere end nogensinde påkalder sig - og får - såkaldt beskyttelsesstatus. Det er personer, der ikke lever op til kravene i flygtningekonventionen, men er flygtninge af mere private årsager. Det kan være trusselsbreve, voldelige stridigheder om jord, familiefejder og frygt for overgreb, efter at ægtemanden opdagede årelangt utroskab, skriver Jyllands-Posten. Ordningen blev indført i 2002. Første år fik blot tre personer beskyttelsesstatus, mens det fra januar til oktober 2010 var 580. Dansk Folkeparti bryder sig ikke om de nye tal, og integrationsordfører Peter Skaarup bebuder, at partiet vil udbede sig en forklaring. SF's integrationsordfører, Astrid Krag, understreger til gengæld vigtigheden af, at Danmark lever op til konventionerne og ikke sender folk ud til tortur og død. - Det gælder også for æresdrab, siger hun til Jyllands-Posten.",Flere flygtninge hertil i 2011,http://dr.dk/nyheder/indland/flere-flygtninge-hertil-i-2011,2011-01-04 05:07:00+00:00
2012-01-02T11:54:00+00:00,"Det er værd at undersøge, om nationale retningslinjer om helbredstjek til flygtninge og indvandrere kan redde menneskeliv. Sådan lyder meldingen fra Kommunernes Landsforening (KL), efter en ny undersøgelse fra Københavns Universitet har vist, at flygtninge og indvandrere oftere dør af infektionssygdomme som AIDS og tuberkulose end resten af de danske befolkning. Samtidig viser en undersøgelse foretaget af Ugeskrift for Læger, at kun 27 procent af de danske kommuner har retningslinjer for, at en praktiserende læge skal give flygtninge en generel helbredsundersøgelse, når de kommer til landet. - Selv om det ikke er mere end 27 procent af kommunerne, der har retningslinjer på området, er det ikke et udtryk for, at der ikke laves en god modtagelse og informeres om sundhedssystemet, siger Birger Mortensen, der er chefkonsulent på KL's kontor for Arbejdsmarked og Uddannelse. - Men når det så er sagt, så er vi da åbne overfor, at man foretager en vurdering af, hvorvidt det, kommunerne gør i dag, er tilstrækkeligt. Men den beslutning skal komme fra staten, tilføjer han. Og det er Dansk Folkepartis sundhedsordfører enig i. - Vi skal sikre, at indvandrere får en bedre udredning, når de ankommer til landet. Først og fremmest er det vigtigt, at den enkelte får et gennemgribende helbredstjek, for at vedkommende ikke bliver mere syg eller dør af sine infektioner, siger Liselott Blixt. - Samtidig er det også vigtigt at sikre, at vedkommende ikke har nogle sygdomme som kan smitte andre. Vi har tidlige set udbrud af sygdomme, som vi ellers havde udryddet i Danmark, netop på grund af smitterisikoen. Liselott Blixt vil derfor rette henvendelse til sundhedsminister Astrid Krag (SF), så alle kommuner kan få generelle retningslinjer at arbejde ud fra.",DF kræver fast lægetjek af flygtninge,http://dr.dk/nyheder/politik/df-kraever-fast-laegetjek-af-flygtninge,2012-01-02 11:54:00+00:00
2013-03-10T16:11:22+00:00,"FN advarer nu om, at mere end tre millioner mennesker vil have krydset grænserne til nabolandene, når vi når udgangen af 2013, hvis flygtningestrømmen fortsætter som nu. Det skriver Reuters. - Antallet af flygtninge uden for Syrien kan tredobles ved udgangen af det her år, hvis ikke der kommer en politisk løsning på konflikten, siger chefen for FN's flygtningehøjkommisariat UNHCR til Reuters. Det er nu næsten to år siden, at det syriske folk begyndte at flygte. I øjeblikket flygter mere end 8000 mennesker om dagen, og bare siden januar er mere end 400.000 mennesker flygtet - det er næsten halvdelen af den totale flygtningestrøm. - Hvis strømmen af flygtninge fortsætter, som den gør nu, så vil tallet være fordoblet eller tredoblet ved udgangen af 2013, siger højkommissær for UNHCR, Antonio Guterres til Reuters. Situationen forværres også af, at omkring to millioner mennesker lever som internt fordrevne flygtninge i Syrien. De fleste flygtninge kommer til Jordan, Libanon, Tyrkiet, Irak og Egypten. Nogle få kommer videre til Nordafrika og Europa. Og landene må altså forberede sig på at tage imod endnu flere flygtninge den kommende tid, siger Antonio Guterres fra Ankara. - Alt afhænger af, om vi er i stand til at finde en politisk løsning. Men vi bliver nødt til at være forberedte på en meget kraftig stigning i antallet af flygtninge, siger han. FN vurderer at mere end 70.000 mennesker er blevet dræbt i konflikten, der brød ud under det arabiske forår for næsten to år siden.",FN frygter tre millioner flygtninge fra Syrien i 2013,http://dr.dk/nyheder/udland/fn-frygter-tre-millioner-flygtninge-fra-syrien-i-2013,2013-03-10 16:11:22+00:00
2012-04-06T08:45:00+00:00,"Blodige kampe i den syriske provins Idlib har fået flere end 2800 syrere til at flygte over grænsen til Tyrkiet på bare 24 timer, siger en tyrkisk embedsmand. Det er det højeste antal flygtninge inden for et døgn under den nu et år lange opstand mod Syriens præsident, Bashar al-Assad og hans regime. De mange syriske flygtninge krydsede alle grænsen ved den tyrkiske landsby Bukulmes. Mange flere venter på at komme til Tyrkiet på den syriske side af grænsen, siger embedsmanden. Torsdag var 44 busser indsat for at køre de mange syrere videre til en flygtningelejr i byen Reyhanli. - Den syriske hær ødelægger bygninger ved at bombe dem til ruiner, siger Muhammed Khatib, en syrisk flygtning, der kom over grænsen fra byen Kastanaz i Idlib-provinsen sent torsdag. Han siger, at den syriske hær har optrappet angrebene på Kastanaz, der også er angrebet af bombefly. - Hæren ønsker, at beboerne kommer ud af deres huse. Hvis de nægter, bomber de husene, selv om beboerne stadig er i bygningerne, siger Muhammed Khatib. Han fortæller, at der i de seneste tre dage har ligget lig på gaderne i Kastanaz. Han vurderer, at flere end 200 er blevet dræbt i byen, der nu er næsten helt forladt. Indbyggere på den tyrkiske side af grænsen siger, at de har hørt eksplosioner og bombenedslag fra Kastanaz hele torsdagen. Tyrkiske ledere siger, at strømmen af syriske flygtninge og massakrerne på civile i grænseområdet kan tvinge Tyrkiet til en indsats, der skal forhindre en humanitær katastrofe. Den tyrkiske premierminister, Tayyip Erdogan, sagde i marts, at oprettelsen af en ""bufferzone"" langs den syrisk-tyrkiske grænse er en mulighed. Det vil dog indebære, at Tyrkiet sender soldater til grænse, og det kan føre til en militær konfrontation mellem de to lande. /ritzau/Reuter",Flygtninge strømmer fortsat ud af Syrien,http://dr.dk/nyheder/udland/flygtninge-stroemmer-fortsat-ud-af-syrien,2012-04-06 08:45:00+00:00
2011-11-13T19:05:00+00:00,"Mere end 12.000 danskere var søndag rundt med indsamlingsbøsserne i hele landet for at samle ind til flygtninge i verdens brændpunkter. Resultatet af landsindsamlingen nåede op på 12 millioner kroner og sammen med flere andre indsamlinger til Afrikas Horn kommer det samlede beløb op på cirka 20 millioner, oplyser generalsekretær for Dansk Flygtningehjælp, Andreas Kamm. - Der er ingen tvivl om, at danskerne fortsat er klar til at hjælpe ofre for krig og sult - det er oplivende og inspirerende, for alle der ønsker at skabe løsninger i verdens brændpunkter, siger han. Dansk Flygtningehjælp arbejder i 34 lande fordelt på tre kontinenter. Allerede søndag sender Dansk Flygtningehjælp de første 2,5 millioner kroner af sted til at styrke nødhjælpsindsatserne for ofrene for krig og konflikt i Afghanistan, Sydsudan og på Afrikas Horn. - Resultatet af dagens indsamling vil straks blive omsat til blandt andet mad, vand, nødhjælpspakker, tag over hovedet og uddannelse i Afghanistan, Sydsudan og på Afrikas Horn. Tre områder hvor flygtninge og fordrevne har akut brug for den hjælp, vi nu med danskernes indsats kan styrke, siger Andreas Kamm. Der er 43 millioner flygtninge og fordrevne i verden, og 90 procent af dem lever i deres eget nærområde - egne lande eller regioner. /ritzau/",12 millioner samlet ind til flygtninge,http://dr.dk/nyheder/indland/12-millioner-samlet-ind-til-flygtninge,2011-11-13 19:05:00+00:00
2013-02-03T19:04:00+00:00,"En lastbilkolonne med over 100 ton nødhjælp er på vej til hen ved 100.000 mennesker, der er drevet på flugt i den vestsudanske provins Darfur. Lastbilerne har tæpper, vand, mad og medicin med til de mange flygtninge, der er tvunget fra deres hjem efter nye uroligheder i det nordlige Darfur ved byerne El Fasher og El Sireaf. - Vi sender godt 100 ton forsyninger af sted, siger Damian Rance, talsmand for FNs humanitære agentur, OCHA. Den seneste uro i Darfur kommer efter et blodigt sammenstød for få dage siden ved en guldmine, som flere lokale arabiske klaner gør krav på. Ifølge hjælpeorganisationer var sudanske hærofficerer også indblandet i uroen, der angiveligt kostede over 200 mennesker livet, og som omgående førte til frygt for nye sammenstød. I kølvandet på uroen forlod tusinder deres hjem af frygt for nye blodige sammenstød. Damian Rance siger, at konflikten om guldminen er den afgørende årsag til, at de mange mennesker er flygtet fra deres hjem. - Antallet af flygtninge er meget bemærkelsesværdigt, siger han. Der går et sted mellem fire og fem dage, før hjælpekolonnen når frem til de nødlidende. Lastbilerne skal gennem uvejsom terræn for at nå frem til det ørkenområde, hvor flygtningene holder til. - Der er meget koldt i ørkenområdet. Derfor er tæpper vigtige, da børn og voksne sover i det fri, siger Damian Rance. /ritzau/AFP",100.000 flygtninge i Darfur får hjælp fra FN,http://dr.dk/nyheder/udland/100000-flygtninge-i-darfur-faar-hjaelp-fra-fn,2013-02-03 19:04:00+00:00
2012-04-02T13:54:43+00:00,"Nato har intet at skjule, når det kommer til sagen om 63 libyske bådflygtninge, der døde på vej væk fra Muammar Gaddafis regime sidste forår. Det siger Natos generalsekretær, Anders Fogh Rasmussen, på sit månedlige pressemøde i Bruxelles. Torsdag konkluderede Europarådet ellers, at Nato i høj grad må tage skylden for, at flygtningene sultede eller tørstede ihjel, efter at de havde drevet rundt på deres båd uden brændstof i to uger. Ifølge Europarådet sendte libyerne gentagne gange nødsignaler, men de fik ingen hjælp fra skibe under Nato-kommando i området. Det har fået menneskeretsorganisationen til at kræve, at Nato frigiver satellitbilleder fra området, så man kan finde frem til, hvem der opholdt sig tæt på flygtningebåden. - Det er klart i Natos interesse at videregive alle de informationer, vi kan. Vi har samarbejdet tæt med Europarådet med de relevante oplysninger til undersøgelsen, siger Anders Fogh Rasmussen. - Vi vil selvfølgelig nøje overveje alle anmodninger om flere oplysninger. Vi har intet at skjule, fastslår den tidligere danske statsminister. Nato hævder, at alliancen modtog nødsignalerne fra båden, og at man derefter sendte beskeden videre til alle Nato-skibe efter sædvanlig praksis. - Lad mig understrege, at Nato under vores mission i Libyen sidste år reddede over 600 flygtninge i problemer i Middelhavet. - Og nu er spørgsmålet rejst om et specifikt tilfælde, og for at hjælpe med at finde ud af, hvad der er sket, har Nato givet en betydelig mængde information til Europarådet. Vi vil overveje enhver yderligere anmodning, siger Anders Fogh Rasmussen. Europarådet vil bruge satellitbillederne som grundlag for en retssag mod dem, der ignorerede bådflygtningenes råb om hjælp. /ritzau/",Fogh: Nato skjuler intet om døde flygtninge,http://dr.dk/nyheder/udland/fogh-nato-skjuler-intet-om-doede-flygtninge,2012-04-02 13:54:43+00:00
2012-12-21T07:01:00+00:00,"Den danske regering bevilger nu ekstra 100 millioner kroner til flygtninge i Sydsudan. Der er tale et akut engangsbeløb til nødhjælpsarbejdet til 180.000 flygtninge i syv lejre i Sydsudan, hvilket er fire gange flere, end FN regnede med i begyndelsen af året. FN regner med, at flygtningestrømmen stiger til 350.000 i løbet af 2013. - Det vil kræve en helt ekstraordinær nødhjælpsindsats, siger Christian Friis Bach der fredag kommer hjem fra et besøg i en af flygtningelejrene i Sydsudan. - Det var både meget trist og opmuntrende at besøge flygtningelejren. Trist fordi de flygtninge, vi mødte, havde barske historier om krig, konflikt og mistede familiemedlemmer, siger udviklingsministeren og fortsætter: - Opmuntrende fordi det var en velfungerende flygtningelejr, hvor det er lykkedes FN og de folkelige organisationer at sikre mad, vand, lægehjælp og skolegang, siger Friis Bach. Det er kamphandlinger mellem regeringssoldater fra Sudan og oprørere i Sydsudan, der er taget til i styrke og har spredt sig dele af Sydsudan, der er isoleret og utilgængelig. Dem militære konflikt kombineret med at manglende regn betyder, at der mangel på mad og andre daglige fornødenheder. Af de 100 millioner kroner går halvdelen til FN's nødhjælpsorganisationer og den anden halvdel til danske nødhjælpsorganisationer. Danmark har med denne nye bevilling samlet set støttet flygtningene i Sydsudan med 240 millioner kroner i år. /ritzau/",Danmark giver 100 millioner til flygtninge i Sydsudan,http://dr.dk/nyheder/udland/danmark-giver-100-millioner-til-flygtninge-i-sydsudan,2012-12-21 07:01:00+00:00
2010-08-25T14:35:00+00:00,"Et stigende antal flygtninge og indvandrere pakker frivilligt kufferterne og rejser tilbage til deres hjemland med støtte fra den danske stat. Ifølge de seneste tal fra Dansk Flygtningehjælp har mere end 180 personer sagt ja tak til den såkaldte repatrieringsordning og er vendt hjem til lande som eksempelvis Bosnien-Hercegovina, Tyrkiet og Irak i løbet af årets første syv måneder. I løbet af hele sidste år var der i alt 138 personer, som gjorde det samme. - Det er tydeligt, at der i år er flere, der benytter tilbuddet, og det er ret entydigt godt, siger Andreas Kamm, som er generalsekretær ved Dansk Flygtningehjælp, der rådgiver både det offentlige og interesserede borgere om ordningen. - Jeg tror ikke, der er nogen tvivl om, at det hænger sammen med de flere ressourcer, der er blevet afsat til folks hjemrejse. Politikerne besluttede i finansloven for 2010 at mere end firedoble støtten til voksne flygtninge og indvandrere, som har ret til at blive Danmark, men som vælger at rejse hjem og etablere sig i hjemlandet. Sidste år fik en person over 18 år under 30.000 kroner fra staten i støtte. I år lyder beløbet på 117.581 kroner. Størstedelen af pengene udbetales et år efter udrejsen fra Danmark. - Det betyder jo, at mange flere end tidligere kan realisere deres ønske om at komme hjem og starte en tilværelse i hjemlandet. Det er jo mange flygtninges ønske. Uanset at de her mennesker godt kunne vælge at blive i Danmark, så benytter de sig nu af muligheden, siger Andreas Kamm. - Flere ressourcer betyder, at man har nemmere ved at genstarte tilværelsen derhjemme. Finde et sted at bo, finde et arbejde, få børnene i skole og måske starte en café, starte en virksomhed, siger han. Generalsekretæren regner med at den voksende interesse fra flygtninge og indvandrere for at flytte til hjemlandet fortsætter. - Vores rådgivere mærker en stor interesse, og der er rigtig mange, der går og filosoferer om, hvorvidt de med de her ressourcer faktisk kan realisere deres ønske.",Flere flygtninge tager frivilligt hjem,http://dr.dk/nyheder/indland/flere-flygtninge-tager-frivilligt-hjem,2010-08-25 14:35:00+00:00
2010-11-04T11:14:00+00:00,"Danmark retter sig - modstræbende - efter et midlertidigt stop for at sende asylsøgere tilbage til Grækenland. Men de er stadig grækernes ansvar, og Danmark vil ikke påtage sig at behandle deres ønske om asyl. Det var den besked, integrationsminister Birthe Rønn Hornbech gav torsdag i et samråd i Folketingets integrationsudvalg. Grækenland er under voldsom kritik for den behandling, det som ""første asylland"" giver flygtninge. Derfor ville Enhedslisten i samrådet have at vide, hvorfor Danmark ikke lytter til kritikken, opgiver tilbagesendelser til Grækenland og selv påtager sig ansvaret for sagsbehandlingen. Birthe Rønn Hornbech fastholdt, at Grækenland er omfattet af Dublin-konventionen. Derfor skal landet som mange flygtninges første ankomstland behandle og sige ja eller nej til deres ønske om asyl. Hun indrømmede, at Grækenland er under kritik for sin sagsbehandling og den behandling, det giver flygtningene. Og da EU tidligere forberedte en sag mod Grækenland, standsede Danmark tilbagesendelser af ""græske"" asylsøgere, der dukkede op her i landet. Men EU-sagen er opgivet - derfor vil Danmark i princippet på ny sende asylsøgere tilbage til Grækenland som første asylland. Imidlertid har Europarådets Menneskerettighedsdomstol i Strasbourg spændt ben for de danske tilbagesendelser med en foreløbig afgørelse i en anden sag. Mens sagen verserer, må en stribe navngivne flygtninge ikke sendes til Grækenland. Integrationsminister Birthe Rønn Hornbech lagde ikke skjul på, at hun var utilfreds med afgørelsen. Domstolen i Strasbourg havde ""rod"" i sine sager, erklærede hun. Men Danmark følger afgørelsen. Samrådet var hovedsagelig en 64 minutter lang duel mellem ministeren og Enhedslistens Johanne Schmidt-Nielsen, der blandt andet ville vide, om Dublin-konventionen forbyder Danmark at påtage sig ansvaret for de ""græske"" asylsøgere og tage stilling til deres anmodning om asyl. Birthe Rønn Hornbech svarede, at hun ikke havde undersøgt de juridiske muligheder. Men hun og Danmark holder sig til, at Dublin-konventionen om første asylland stadig gælder. - Jeg har givet et politisk svar, sagde hun. - Jeg ønsker ikke at sende det signal, at bare man som asylsøger indbringer sin sag for menneskeretsdomstolen, så er der lagt op til asylsagsbehandling i Danmark. - Det signal ønsker jeg ikke at sende til omverdenen. Så vil der komme endnu flere asylsøgere til Danmark. Der er mange, der gerne vil have deres sag behandlet i Danmark, erklærede integrationsminister Birthe Rønn Hornbech.",Flygtninge stadig retur til Grækenland,http://dr.dk/nyheder/politik/flygtninge-stadig-retur-til-graekenland,2010-11-04 11:14:00+00:00
2010-06-15T04:34:00+00:00,"Antallet af flygtninge, der vendte hjem, faldt i 2009 til det laveste niveau i to årtier. Det viser tal i en ny rapport fra FN's flygtningehøjkommissariat, UNHCR. - Rapporten viser, at blot 251.000 flygtninge vendte hjem i 2009. Det er det laveste siden 1990, siger UNHCR i en pressemeddelelse. Ifølge UNCHR er cirka en million flygtninge årligt vendt hjem gennem de sidste 10 år. UNCHR's chef, Antonio Guterres, peger på, at faldet skyldes de store konflikter i Irak, Afghanistan, Somalia og Den Demokratiske Republik Congo, som ikke viser nogen tegn på at slutte inden for en nær fremtid. - Konflikter, der så ud til at lakke mod enden eller var ved at blive løst, såsom det sydlige Sudan eller i Irak, er ikke sluttet. Det har resulteret i, at det seneste år ikke har været godt år for dem, som frivilligt hjemsendes, siger Guterres. Afghanistan er særligt mærket af faldet. Her vendte kun 51.000 flygtninge hjem sidste år, sammenlignet med 275.000 i 2008. I alt er antallet af mennesker, der er fordrevet fra deres hjem, på 43,3 millioner ved udgangen af 2009.",Flygtninge rejser ikke hjem igen,http://dr.dk/nyheder/udland/flygtninge-rejser-ikke-hjem-igen,2010-06-15 04:34:00+00:00
2013-06-23T04:30:00+00:00,"Palæstinensere over hele Mellemøsten brød lørdag aften ud i jubel med fyrværkeri, høj musik og dans i gaderne, da deres 23-årige favorit Mohammed Assaf gik helt til tops i finalen af den arabiske udgave af tv-talentkonkurrencen Idol. Den nykårede Idol-vinder voksede op i en flygtningelejr i Gazastriben, en af de fattigste og mest overbefolkede områder i verden, og den smilende og populære sanger er allerede blevet et symbol på national stolthed for palæstinenserne. - Det her viser, at palæstinenserne ikke bare kæmper og slås, men vi glædes også og laver fantastisk kunst, siger den regeringsansatte Awas Najib, som så showet på storskærm ved præsidentpaladset i Ramallah på Vestbredden. Finalen i Arab Idol blev afholdt i Beirut, Libanons hovedstad, og showet er blevet fulgt af millioner af mennesker i hele regionen. - Denne sejr er en kilde til stolthed, og en sejr for vores folk på vejen mod at opnå drømmen om at etablere en uafhængig palæstinensisk stat med Jerusalem som hovedstad, siger selvstyrepræsident Mahmoud Abbas. Efter sejren er Mohammed Assaf blevet udnævnt af FN som den første ungdomsambassadør i palæstinensiske flygtningelejre. /ritzau/Reuters",Gaza-flygtning udløser jubel efter sejr i talentshow,http://dr.dk/nyheder/udland/gaza-flygtning-udloeser-jubel-efter-sejr-i-talentshow,2013-06-23 04:30:00+00:00
2012-03-06T04:39:00+00:00,"Efter næsten en måneds belejring og bombardement er Baba Amr-kvarteret i den syriske by Homs blevet indtaget af regeringshæren. Mange af de tilbageværende civile flygter. BBC's korrespondent Paul Wood har mødt grupper af dem uden for byen og hørt deres frygtelige historier: De kommer gående på en mørk vej på vej ud af Homs. Det er mest kvinder og mindre børn. - Vi er hjemløse råber en af kvinderne, fordi vi ville have frihed, siger hun. De flygter af frygt for regeringsstyrkerne. Nogle af dem har været på vej i tre dage. En af mændene i grupper fortæller, hvad det er, de frygter. - Alle, der bliver taget ved en kontrolpost, bliver dræbt, siger han. - De tog vores mænd ved kontrolposten. De slagter dem som får. Alle frygter, at deres mænd ikke dukker op igen, fortæller en kvinde. En anden kvinde har mistet sin søn. - Hans hals blev skåret over, han var 12 år. Paul Wood fra BBC kan ikke umiddelbart få bekræftet de flygtendes grusomme historier. Men en gruppe deserterede soldater, han møder, kommer med en slags bekræftelse. - En løjtnant gav os ordre ved en operation. Skyd imod alt, hvad der bevæger sig - civile eller militære - I skyder bare, lød ordren.",Flygtninge fra Homs fortæller grusomme historier,http://dr.dk/nyheder/udland/flygtninge-fra-homs-fortaeller-grusomme-historier,2012-03-06 04:39:00+00:00
2012-01-02T11:29:00+00:00,"Hvem skal tjekke nyankomne kvoteflygtninge og familiesammenførte for deres helbred? Svaret svæver i det uvisse. Kun en tredjedel af de 98 kommuner har besluttet, at for eksempel en praktiserende læge står for den opgave. Det vil sige, at to tredjedele af kommunerne ikke har systematisk sundhedstjek af de nyankomne. Tilsvarende tal gælder for vaccinationer af for samme grupper. Det viser en ny undersøgelse fra forskningscenter for Migration, Etnicitet og Sundhed(MESU) på Københavns Universitet. - Den person, der praktisk er ansvarlig for modtagelsen er ofte en sagsbehandler, der uden en sundhedsfaglig baggrund, skal vurdere kvoteflygtningens behov for sundhedsydelser og også introducere vedkommende til det danske sundhedsvæsen, siger adjunkt bag undersøgelsen Hanne Frederiksen til DR Nyheder. - Risikoen er, at de nyankomne kan komme hertil med sygdomme, der ikke bliver opsporet og behandlet. Lige som de heller ikke bliver introduceret til sundhedssystemet med praktiserende læger, fortsætter hun. Vi har endnu ikke noget systematisk tilbud om en frivillig helbredsundersøgelse eller en introduktion til det danske sundhedsvæsen til de nyankomne flygtninge og indvandrere. Det tilbud gælder kun asylsøgere. - Det, som mangler, er et tilbud om en frivillig helbredsundersøgelse efter, kvoteflygtningene og de familiesammenførte er kommet hertil. Målet er at opspore, behandle og forebygge sygdomme, lyder det fra Hanne Frederiksen. - Og det skal der være ensartede regler på nationalt plan, så det ikke er op til den enkelte kommune. Desuden skal der være retningslinjer for, hvem der står for helbredsundersøgelserne, siger hun. Allerede i 2002 udarbejdede en ekspertgruppe anbefalinger for sundhedsbetjeningen af for nyankomne flygtninge og indvandrere hvad angår smitsomme sygdomme og helbred.. Disse anbefalinger er aldrig taget i brug.",Flygtninge får ikke automatisk et sundhedstjek,http://dr.dk/nyheder/indland/flygtninge-faar-ikke-automatisk-et-sundhedstjek,2012-01-02 11:29:00+00:00
2011-05-03T14:47:00+00:00,"Danmark skal ikke tage imod flygtninge, der har fået asyl i andre EU-lande. Det er Dansk Folkepartis reaktion på et udkast til et forslag fra EU-Kommisionen, som DR Nyheder er kommet i besiddelse af. Udkastet lægger op til, at flygtninge skal kunne fordeles mellem landene, når et eller få EU-lande bliver hårdt ramt af voldsomme flygtningestrømme. Fra Dansk Folkepartis udlændingeordfører, Peter Skaarup, lyder der et klart nej til forslaget. - Det vil jo i praksis betyde, at vi skal overtage et andet lands sagsbehandling, og så sige, at vedkommende er berettiget til asyl i Danmark. Og det betyder i virkeligheden, at vi kaster vores eget asylsystem bort, siger han. I stedet skal Danmark vise solidaritet ved at hjælpe flygtningene i deres egne nærområder, mener han. Han har ikke tillid til, at den styrkede grænsekontrol, som i EU-Kommissionens forlag er kombineret med muligheden for at omfordele flygtninge, vil blive realiseret. - Selvom man mange gange har sagt, at vi skal styrke den ydre grænsekontrol, så er det ikke sket, siger han. Derfor er partiets reaktion på udspillet fra Kommissionen todelt: - Vi vil gerne være med til at stramme grænsekontrollen ved den ydre grænse, men det med at vi skal være solidariske på den måde, at skal tage imod mange flere flygtnigne end hidtil, det er vi ikke med på, siger Peter Skaarup. Også De Konservative og Venstre afviser, at Danmark skal vise solidaritet ved at tage i mod flygtninge, der har søgt asyl og fået i andre EU-lande.' Til gengæld vil Socialdemokraterne ikke afvise at hjælpe andre EU-lande ved at tage imod anerkendte flygtninge, hvis der opstår ekstreme situationer med voldsomme flygtningestrømme.",DF afviser at tage andre landes flygtninge,http://dr.dk/nyheder/politik/df-afviser-tage-andre-landes-flygtninge,2011-05-03 14:47:00+00:00
2011-04-19T18:09:00+00:00,"Omkring 760 personer, heriblandt kvinder og børn, der er på flugt fra krisen i Libyen, ankom i dag til den lille italienske ø Lampedusa i Middelhavet. Alle befandt sig om bord på samme, overfyldte fisketrawler, der måtte hjælpes den sidste del af vejen af den italienske kystvagt. - Det er en af de mest omfattende ankomster til Lampedusa, siger en medarbejder fra Røde Kors, der oplyser, at der var 62 kvinder og 17 børn blandt flygtningene, der oprindeligt er fra Bangladesh, Mali, Nigeria og Pakistan. Nødhjælpsarbejdere måtte blandt andre hjælpe en kvinde, der var gravid i niende måned. Hendes vand var gået, og hun fødte på et lille hospital på Lampedusa. - Vi har lige hjulpet hundreder af afrikanere fra Afrika syd for Sahara i land. Identitetskontrol er allerede i gang, forklarede talsmanden for kystvagten på Lampedusa, Vittorio Alessandro, tidligere tirsdag. Italiensk tv har vist optagelser af kystvagtens skibe, der lægger til op ad den ramponerede fisketrawler. Trawleren ligger faretruende dybt i vandet. Flygtninge, der virker helt udmattede, står og sidder klemt sammen på trawlerens to dæk, mens de klynger sig til deres personlige ejendele og venter på at komme i land.",760 flygtninge til Italien på én båd,http://dr.dk/nyheder/udland/760-flygtninge-til-italien-paa-en-baad,2011-04-19 18:09:00+00:00
2013-01-24T11:25:00+00:00,"Den desperate situation i Syrien får nu Novo Nordisk til at gå ind i kampen for de mange hårdt ramte flygtninge. Medicinalvirksomheden har besluttet at donere omkring fem millioner kroner til indsatsen for sukkersygeramte syrere via Røde Kors. Pengene går til 90.000 hætteglas med insulin, der svarer til 15.000 menneskers behov i et halvt år. - Røde Kors henvendte sig til os sidste år i forsøget på at hjælpe de sukkersyge i Syrien. Og det har vi nu besluttet at gøre. Normalt kan vi selv få vores hjælp frem i en krigssituation, men ikke i Syrien. Det har Røde Kors nu lovet, og det har vi tillid til, siger kommunikationschef i Novo Nordisk Mike Rulis til DR Nyheder. De mange hætteglas med insulin er netop i dag begyndt at blive udleveret i de mange flygtningelejre, der for tiden plages af hård kulde og stadig større problemer med sygdomme. Ifølge generalsekretær i Røde Kors Anders Ladekarl, der netop er hjemvendt fra Syriens hovedstad Damaskus, er donationen meget vigtig. - Der er mange, der lider af sukkersyge i flygtningelejrene, og som ikke har fået insulin meget længe, siger Anders Ladekarl, der ikke havde regnet med så stor en donation fra Novo Nordisk: - Det er betydeligt mere, end vi havde regnet med, siger Anders Ladekarl. Røde Kors melder om krise i flygtningesituation i den syriske konflikt lige nu. Ifølge Anders Ladekarl er presset på lejrene i og lidt uden for Syrien ekstremt stort. - Røde Kors er lige nu ved at oprette en ny flygtningelejr i Jordan, men det er rigtigt svært at følge med. Vi oplever også, at det bliver vanskeligere og vanskeligere for internt fordrevne i Syrien at opretholde livet. Det er rigtigt koldt, og der mangler forsyninger, siger Anders Ladekarl. I den seneste uge har mere end 20.000 syriske flygtninge krydset grænsen til Jordan for at komme i sikkerhed fra de voldsomme kampe i deres hjemland. Det er det største antal flygtninge, som Jordan har oplevet i den knap to år lange borgerkrig, siger Jordans udenrigsminister, Nasser Judeh. Ifølge Anders Ladekarl er der tegn på, at verden er blevet en lille smule træt af konflikten i Syrien. Han oplever, at der kommer færre penge ind i nødhjælpsorganisationens kasse. - Så der er altså tale om en krise. Flere og flere krydser grænser og flygter internt i Syrien. Og de ressourcer, vi har til rådighed, står ikke mål med de humanitære problemer, der er. Og de er store, fordi det er så koldt lige nu, siger Anders Ladekarl. Også DR Nyheders udlandsreporter Michael S. Lund er lige vendt hjem fra Syrien, hvor han besøgte flygtningelejre i den nordlige del af landet. Han melder om voldsomme kampe, der belaster civilbefolkningen som aldrig før. - Flygtningene siger, at det først og fremmest er på grund af luftbombardementer, at de flygter. Jeg boede selv i en by, hvor man bliver vækket hver nat af ruder, der står og klirrer og missiler, der falder i nærheden. Det er meget vanskelige forhold at leve under. Derfor vælger mange at flygte lige nu, siger Michael S. Lund.",Novo Nordisk donerer fem millioner til syge flygtninge,http://dr.dk/nyheder/udland/novo-nordisk-donerer-fem-millioner-til-syge-flygtninge,2013-01-24 11:25:00+00:00
2011-09-14T13:24:00+00:00,"En 49-årig mand fra Rwanda er nu blevet tiltalt for folkedrab sit hjemland i foråret 1994. Manden rejste til Danmark i 2001 og blev så anholdt og fængslet i 2010. Sagen er opsigtvækkende, fordi Retten i Roskilde i juni afviste, at man overhovedet straffer manden. Det spørgsmål er sendt videre til afgørelse i Østre Landsret. Men hos landsretten har man afvist at tage stilling, før der var udarbejdet et anklageskrift. Derfor har den særlige statsadvokat for internationale straffesager, Birgitte Vestberg, valgt at rejse tiltale mod manden. Det sker efter en efterforskning, der blandt andet har medført afhøringer rundt om i Europa og Afrika. Manden tiltales for drab på et ukendt antal personer, blandt andet ved at have kastet håndgranater mod en gruppe flygtninge. Det præcise anklageskrift er endnu ikke offentliggjort.",Flygtning tiltales for folkedrab i Rwanda,http://dr.dk/nyheder/indland/flygtning-tiltales-folkedrab-i-rwanda,2011-09-14 13:24:00+00:00
2011-09-27T04:45:00+00:00,"Den Demokratiske Republik Congo har i årevis været hærget af kampe mellem lokale militser med Congos nabolande som magtfulde med- og modspillere. Men nu er dele af det østlige Congo så fredeligt, at mange begynder at vende hjem. - Der findes ikke statistik over antallet af hjemvendte, men vi kan se, at der kommer flere og flere familier tilbage til landsbyerne. Mennesker, som har været internt fordrevne i årevis, fortæller Folkekirkens Nødhjælps landerepræsentant i DR Congo, Jesper Frovin Jensen. Han er baseret i Katanga-provinsen, hvor mineryddere har ryddet store arealer, så indbyggerne igen kan dyrke jorden. Når beboerne vender tilbage, mangler de redskaber, såsæd og ikke mindst penge at købe for. Derfor hjælper Folkekirkens Nødhjælp også med at opbygge landsbyråd, som kan uddele mikrolån til indkøb af nødvendige varer. Landsbyrådene bliver etableret, så alle er repræsenteret, det være sig kvinder, pygmæer eller andre befolkningsgrupper, forklarer Jesper Frovin Jensen. Folkekirkens Nødhjælp støtter rådene med vejledning i at styre projekterne, og det er populær rådgivning, fortæller landerepræsentanten. - Det er noget konkret, som de virkelig kan bruge i deres dagligdag. Det går langsomt, men det går fremad, siger Jesper Frovin Jensen, som har arbejdet i regionen i lange perioder gennem de seneste 16-17 år.",Fremgang i Congo får flygtninge hjem,http://dr.dk/nyheder/udland/fremgang-i-congo-faar-flygtninge-hjem,2011-09-27 04:45:00+00:00
2011-05-03T13:53:00+00:00,"Med de store forandringer og den voldsomme uro, der præger Nordafrika og Mellemøsten, er EU nødt til at få styr på, hvordan det skal håndteres, hvis der opstår ekstreme flygtningestrømme. Og en af løsningerne er, at aflaste de lande, der grænser op til flygtningenes hjemlande, sådan som EU-Kommisionen i morgen vil foreslå i et nyt udspil på udlændingeområdet, siger Socialdemokraternes udlændingeordfører Henrik Dam Kristensen. - Jeg har hele tiden været meget optaget af Dublin-konventionen og princippet om, at det land, man søger asyl i, det også er der man får sin sag behandlet, og det er fuldstændig afgørende at det bliver fastholdt. Men der kan komme en meget, meget voldsom situation, som vi har set før i Europas historie, og det skal vi i givet fald også kunne håndtere, siger Henrik Dam Kristensen til DR Nyheder. Forslaget om at fordele flygtninge mere ligeligt er med i et udkast til et udspil fra EU-kommissionen, som DR Nyheder er kommet i besiddelse af. Udspillet forventes fremlagt i morgen. Og det forslag vil Henrik Dam Kristensen altså ikke afvise. - Det er meget vigtigt, at vi fastholder princippet fra Dublin-konventionen, men verden kan jo forandre sig, og der kan ske dramatiske ting. Det er jo en tænkt situation, men skulle det blive en realitet, så må Danmark også være en del af løsningen, siger han. En anden del af EU-kommissionens udspil er, at kontrollen af EU´s ydre grænse skal styrkes - blandt andet ved at styrke Frontex, som er det fælles europæiske samarbejde om grænsekontrol, ligesom det skal gøres nemmere at lukke et lands grænse midlertidigt. Den del af forslaget støtter socialdemokraterne uden forbehold: - Det er meget afgørende, at vi nu får lavet et system, der gør, at der ikke kommer mange tusinder til Europa, som ikke har retten til at komme her. Men der vil også være nogle, der har berettigelsen til at få asyl, og de skal selvfølgelig kunne få en ordentlig og en fair behandling. Så det er fint, at man strammer op og sikrer at det nu kun er de rigtige, der får adgang til Europa, siger han.",S åbner op for omfordeling af flygtninge,http://dr.dk/nyheder/politik/s-aabner-op-omfordeling-af-flygtninge,2011-05-03 13:53:00+00:00
2012-08-11T09:55:00+00:00,"Der udbrød kampe mellem jordanske og syriske styrker i grænseregionen mellem de to lande fredag aften. En syrisk oppositionsaktivist, der var øjenvidne til kampene, siger, at pansrede køretøjer var involveret i sammenstødet i området omkring Tel Shihab-Turra cirka 80 kilometer nord for den jordanske hovedstad Amman. Det kom til sammenstød, da syriske flygtninge forsøgte at krydse grænsen til Jordan. Syriske styrker åbnede ild over grænsen, og det fik jordanske soldater til at svare igen. De første meldinger tyder på, at der ikke har været tab på jordansk side, siger en kilde, der ønsker at være anonym. Jordanske soldater har tidligere affyret skud nær grænsen for at afholde syriske styrker fra at skyde på flygtningene. Vestlige lande og flere andre lande i området frygter, at den syriske konflikt vil sprede sig til nabolandene. Det 17-måneder lange oprør har udviklet sig til sekterisk borgerkrig, hvor Vesten og sunnimuslimske lande støtter de overvejende sunnimuslimske oprørere mod præsident Bashar al-Assad, der tilhører det alawitiske mindretal. Syriens langstrakte grænse med Jordan har været en flugtrute for modstandere af Assad herunder premierminister Riad Hijab, der hoppede af tidligere på ugen. I Syriens største by og handelscentrum Aleppo siger oprørerne, at de vil slå tilbage mod Assads styrker, efter de tabte terræn under kraftig bombardering. Mange af de 2,5 millioner indbyggerne er flygtet ud af byen i biler proppet med ejendele. Oprørerne er blevet tvunget ud af Salaheddine-distriktet, som er af afgørende betydning for adgangen til byen. Assads styrker har drevet oprørerne ud af hovedstaden Damaskus, men har sværere ved at gøre det samme i Aleppo. Et kort ophold i kampene satte tidligere fredag gang i en massiv flygtningestrøm ud af byen. /ritzau/Reuters",Flygtninge skyld i ildkamp mellem Syrien og Jordan,http://dr.dk/nyheder/udland/flygtninge-skyld-i-ildkamp-mellem-syrien-og-jordan,2012-08-11 09:55:00+00:00
2011-03-04T10:17:00+00:00,"Alexander Chebil, der til daglig læser til lufthavnsoperatør, har sammen med sine to svenske venner startet en privat indsamling for flygtninge, som krydser grænsen fra Libyen til Tunesien. Alexander Chebil, der er født og opvokset i Danmark hos sin etnisk danske mor og sin tunesiske far, har fulgt situationen i medierne og på Facebook. - Man ser så mange forfærdelige billeder i fjernsynet, at man måske ikke tænker nærmere over det længere, men det er jo en kæmpe katastrofe. Og når man sidder hjemme i Danmark og bruger 50-100 kroner på en pizza, hvorfor så ikke forsøge at hjælpe, siger Alexander Chebil til DR Nyheder. Alexander fløj til Tunesien i går, hvor han gik i gang med at finde nogen, der vil tage med ham ned til grænsen. Indtil videre har han fundet omkring 50 lokale, der gerne vil hjælpe. Alexander Chebil og hans to kammerater sørger for forskellige fornødenheder til de strandede flygtninge. Han har talt med hæren, der har opstillet nødhjælpstelte i området. - De har givet os en liste, hvor der ned i mindste detalje står, hvad vi skal købe. Det er alt fra tæpper og dåsemad til mælk og æg, siger han. I dag skal Alexander handle ind, og i morgen tager han sammen med de lokale frivillige og hans to svenske kammerater ned til grænsen mellem Tunesien og Libyen. De tre studerende startede indsamlingen på Facebook og gennem deres netværk i Danmark og Sverige. - Ordet spreder sig hurtigt på Facebook. Det er både tunesere, der bor i Danmark, muslimer i Danmark og etniske danskere, der har støttet indsamlingen. Det er fedt, at vi har fået så stor støtte på Facebook, fortæller Alexander Chebil. I Sverige har drengene indtil videre indsamlet knap 20.000 kroner, og i Danmark har de modtaget omkring 30.000 kroner. - Vi håber inderligt, at der vil komme flere penge fra både organisationer og fra privatpersoner, siger Alexander og henviser til Danish Muslim Aid, der har slået indsamlingen op på deres hjemmeside.",Studerende samler ind til flygtninge i Tunesien,http://dr.dk/nyheder/indland/studerende-samler-ind-til-flygtninge-i-tunesien,2011-03-04 10:17:00+00:00
2010-12-20T04:50:00+00:00,"Omkring 48 flygtninge blev dræbt, da en båd forliste under høj sø i australsk farvand i sidste uge, siger Australiens premierminister, Julia Gillard, og tilføjer, at det præcise dødstal måske aldrig bliver opklaret. - Vi kommer måske aldrig til at kende det præcise antal, men den bedste nuværende vurdering tyder på, at der var omkring 90 mennesker på båden, siger hun. - Det betyder, at vi stadig ikke kan redegøre for cirka 18 mennesker, siger Gillard. Ligene af 30 iranske, kurdiske og irakiske flygtninge blev fundet, efter flygtningeskibet blev knust mod klipperne ved Juleøen langt fra den australske kyst.",48 flygtninge døde ud for Australiens kyst,http://dr.dk/nyheder/udland/48-flygtninge-doede-ud-australiens-kyst,2010-12-20 04:50:00+00:00
2010-12-14T13:56:00+00:00,"Det er i strid med FN's flygtningekonvention, når regeringen nu vil gennemføre en ændring af pensionsreglerne, der gør, at også flygtninge skal have boet i Danmark 40 år for at have ret til fuld pension. Det mener Institut for Menneskerettigheder om forslaget, som Folketinget 2. behandler i dag. Som det er nu, er flygtninge undtaget fra reglen om, at man skal have boet 40 år i Danmark for at have ret til fuld folkepension, men den undtagelse vil regeringen altså gøre op med. - Det er umiddelbart vores vurdering, at en ændring af reglerne er i strid med Flygtningekonventionen, siger direktør i Institut for menneskerettigheder Jonas Christoffersen. Han undrer sig over, at regeringen slet ikke har forholdt sig til Flygtningekonventionen i lovforslaget. Noget, instituttet allerede har gjort regeringen opmærksom på, men altså forgæves. - Vi har i vores høringssvar betegnet det som særdeles kritisabelt, at regeringen i lovforslaget overhovedet ikke forholder sig til Flygtningekonventionen, siger Jonas Christoffersen. Ifølge Institut for Menneskerettigheder vil regeringens lovforslag betyde, at en flygtning, der eksempelvis har boet i Danmark i 10 år og går på pension, vil få udbetalt en folkepension, der er 75 procent lavere end normalsatsen. Det er ifølge instituttet i strid med Flygtningekonventionen, der siger, at flygtninge skal behandles på samme måde som danske statsborgere.",Kritik af nye pensionskrav til flygtninge,http://dr.dk/nyheder/politik/kritik-af-nye-pensionskrav-til-flygtninge,2010-12-14 13:56:00+00:00
2013-10-09T17:11:00+00:00,"Medlemslandene i EU bør gøre det lettere for flygtninge at komme lovligt til Europa. Det sagde EU's kommissær for indre anliggender, svenskeren Cecilia Malmstrøm, onsdag. EU-kommissæren har netop besøgt den italienske ø Lampedusa. Det var i farvandet ved øen, at flere end 300 flygtninge fra Afrika mistede livet ved et forlis i sidste uge. Men Danmark skal ikke gøre som EU-kommissæren foreslår. Det var fire danske politikere enige om, da de mødtes til debat i DR2 Dagen onsdag. Dansk Folkeparti vil have bedre kontrol- Jeg går ikke ind for, at vi skal åbne døren. Hvis vi begynder at gøre det, så vil der komme endnu flere illegale indvandrere, siger Michael Aastrup Jensen. Han er udenrigsordfører for Venstre. Dansk Folkepartis udenrigsordfører hedder Søren Espersen. Han mener, situationen vil blive uoverskuelig, hvis det bliver lettere for flygtninge at komme legalt til Europa. - Det, det drejer sig om, er en stærkt forbedret kontrol, siger Søren Espersen. Liberal Alliance: Det er brudt sammen i SydeuropaJeppe Kofod er udenrigspolitisk ordfører for Socialdemokraterne. Han mener heller ikke, at der skal lukkes op for, at flere flygtninge skal have adgang til Europa. - Vi skal hjælpe flygtninge i nærområderne. Vi skal hjælpe landene i Afrika med at udvikle sig, siger Jeppe Kofod. Mette Bock kommer fra Liberal Alliance. Hun er enig med Jeppe Kofod i, at hjælpen til de lande som flygtningene kommer fra, skal være bedre. Samtidig mener Mette Bock, at alle EU-landene skal blive bedre til at tage imod flygtningene. - Det er brudt sammen i Sydeuropa. Det vil sige, at illegale flygtninge siver op igennem Europa. Dermed er det vores alles problem, siger Mette Bock. Du kan se mere om de fire politikeres holdning til flygtningestrømmen til Europa, hvis du klikker på videoen.",Danske politikere efter forlis: Vi skal ikke tage imod flere flygtninge,http://dr.dk/nyheder/politik/danske-politikere-efter-forlis-vi-skal-ikke-tage-imod-flere-flygtninge,2013-10-09 17:11:00+00:00
2012-09-11T13:58:00+00:00,"Den amerikanske skuespiller Angelina Jolie opfordrer nu det internationale samfund til at hjælpe de syrere, der har været nødt til at flygte fra volden i Syrien. Jolie, der er særlig udsending for FNs Flygtningehøjkommissariat, besøgte flygtningelejren Zaatari i Jordan, der huser omkring 30.000 syrere. Vi opfordrer det internationale samfund til at gøre alt, hvad der er i dets magt for at hjælpe disse flygtninge. Der er meget at gøre, sagde Angelina Jolie under en pressekonference. Det skønnes, at der nu er 200.000 syriske flygtninge i Jordan.",Appel fra Angelina Jolie: Hjælp de syriske flygtninge,http://dr.dk/nyheder/udland/appel-fra-angelina-jolie-hjaelp-de-syriske-flygtninge,2012-09-11 13:58:00+00:00
2011-04-11T11:44:00+00:00,"Der er endnu ikke tale om en ""massetilstrømning"" af flygtninge fra Nordafrika mod Europa. Derfor kan Italien og Malta indtil videre godt glemme alt om at få aktiveret et særligt EU-direktiv, som vil omfordele de mange bådflygtninge til resten af Europa. Det fastslår EU's kommissær for indre anliggender, Cecilia Malmström, inden et EU-møde i Luxembourg om håndteringen af de afrikanske flygtninge. - Det er for tidligt at aktivere direktivet i øjeblikket, siger Malmström. - Direktivet blev skabt efter Kosovo, så vi taler om hundredetusinder (af flygtninge). Vi er ikke der endnu, fortsætter hun. Mandag ankom endnu to både med 226 flygtninge til den lille italienske ø Lampedusa. Mere end 25.000 personer er flygtet fra Tunesien og Libyen til Italien siden årsskiftet, mens over 1000 bådflygtninge fra Libyen er kommet til Malta. Men der er fortsat langt op til det sekscifrede antal personer, som flygtede fra krigen i Kosovo i slutningen af 1990'erne, hvilket fik EU til at indføre den særlige omfordelingsmekanisme. Italien står dog fast på sit ønske om en omfordeling af flygtningene. - I dag vil vi se, om Europa kan stå sammen og udvise solidaritet, eller om det bare er et geografisk område, siger Italiens indenrigsminister, Roberto Maroni, på vej ind til mødet. Cecilia Malmström understreger, at EU-landene godt kan vise solidaritet uden om EU-direktivet. Blandt andet har Tyskland tilbudt at tage imod 100 flygtninge fra Malta. Italien har tillige skabt bekymring i resten af EU ved at indgå en aftale med den tunesiske regering om at give omkring 21.000 tunesere, der allerede er ankommet, midlertidig opholdstilladelse. Men dermed kan tuneserne også rejse videre til andre EU-lande. Frankrig har allerede strammet op for grænsekontrollen, mens Tyskland og Østrig overvejer at gøre det samme. - Det kan ikke være i den europæiske ånd, at vi nu er nødt til indføre ny kontrol. Vi forventer, at Italien vil leve op til dets forpligtelser, siger Tysklands indenrigsminister, Hans-Peter Friedrich.",EU-kommissær vil ikke omfordele flygtninge,http://dr.dk/nyheder/udland/eu-kommissaer-vil-ikke-omfordele-flygtninge,2011-04-11 11:44:00+00:00
2011-04-11T10:11:00+00:00,"Der ventes at blive talt med store bogstaver, når EU's 27 ministre med ansvar for flygtningepolitik mandag mødes i Luxembourg for at prøve at finde fælles fodslag om, hvordan flygtningestrømmen fra Nordafrika skal håndteres. Siden de folkelige protester brød ud i Nordafrika og Mellemøsten omkring årsskiftet, har mindst 22.000 mennesker taget flugten over Middelhavet til Den Europæiske Union. De fleste er kommet fra Tunesien via Lampedusa, og alene lørdag ankom 750 flygtninge til den lille italienske ø, skriver nyhedsbureauet dpa. Italien har nu bebudet at give flygtningene midlertidige opholdstilladelser, som de også vil kunne bruge til at rejse til andre EU-lande med. Det har fået den nye tyske indenrigsminister, Hans-Peter Friedrich, op i det røde felt. - Italien må selv tage hånd om sit flygtningeproblem, siger han til avisen Die Welt mandag. Andre konservative tyske politikere overvejer at genindføre grænsekontrollen for at holde de tunesiske flygtninge fra at rejse til EU's største land. - Vi vil ikke acceptere, at den italienske regering bare erklærer tuneserne for turister og på den måde sender dem videre til andre lande, siger Bayerns indenrigsminister, Joachim Hermann, til Welt am Sonntag. Det er dog især Frankrig, der frygter at blive rendt over ende af flygtningene, da de fleste af dem taler fransk. Franskmændene kræver derfor, at indrejsen fra et Schengenland til et andet kun skal være tilladt, hvis folk har penge og papirer. Italien og Malta har dog før mødet i Luxembourg appelleret til de andre EU-lande om at tage imod flere flygtninge. EU's indenrigskommissær, Cecilia Malmström, opfordrer ligeledes til at fordele byrderne mere lige og udtrykker ifølge nyhedsbureauet dapd i et brev til indenrigsministrene stor bekymring over den massive flygtningestrøm.",Tyskland: Italien må selv klare flygtninge,http://dr.dk/nyheder/udland/tyskland-italien-maa-selv-klare-flygtninge,2011-04-11 10:11:00+00:00
2011-03-21T13:15:29+00:00,"Den vestlige alliances bombardementer af Gaddafis militære styrker og den libyske diktators fortsatte angreb på civile oprørere har endnu ikke fået antallet af flygtninge ved den tunesiske grænse til at vokse. - Mønstret har været nogenlunde det samme i ti dage nu. Der kommer fortsat mellem 1500 og 2500 flygtninge over grænsen om dagen, siger Jesper Ranch Nielsen fra Dansk Røde Kors, der står for at koordinere modtagelsen af flygtninge i en af tre lejre ved den tunesiske grænse. Han forklarer, at de fleste flygtninge fortsat er gæstearbejdere, der har opholdt sig i det krigshærgede land og nu har fået nok. - Og dem formår vi rimelig hurtigt at få sendt videre. I går (søndag, red.) kom der nogle få libyere, men de virkede til at tage situationen roligt. Situationen er i det hele taget ret stille og rolig lige nu, siger Jesper Ranch Nielsen. Samtidig understreger han, at nødhjælpsarbejderne forbereder sig på, at flygtningestrømmen kan eskalere drastisk den kommende tid. - Vi følger udviklingen tæt. Vi har både telte, nødhjælp og madrationer nok til at modtage store flygtningestrømme. Vi holder os klar, siger han. Indtil videre er omkring 300.000 mennesker flygtet ud af Libyen, hvoraf størstedelen har været tunesere og egyptere. Særligt har Italien og andre sydeuropæiske lande udtrykt deres frygt for at havne i en ekstrem flygtningesituation, hvis libyerne for alvor begynder at forlade landet.",Røde Kors venter på flygtninge i Tunesien,http://dr.dk/nyheder/udland/roede-kors-venter-paa-flygtninge-i-tunesien,2011-03-21 13:15:29+00:00
2010-10-26T13:35:00+00:00,"Regeringens nej til flere flygtninge og indvandrere rykker ikke for alvor ved beboersammensætningen i de belastede boligområder. Dertil kommer der for få flygtninge og familiesammenførte til landet, siger Jørgen Nue Møller, tidligere formand for regeringens ghettoudvalg. - Jeg tvivler på, at det vil have nogen større effekt på beboersammensætningen. Vi taler om relativt få mennesker i forhold til, hvor mange mennesker der i forvejen bor i områderne, siger Jørgen Nue Møller. I alt bor der omkring 70.000 beboere i de 29 ghetto'er, som indgår i regeringens plan. Til sammenligning kom der sidste år omkring 1400 flygtninge til landet, mens 5000 blev familiesammenført. Men langt over halvdelen af familiesammenføringerne gjaldt etniske danskere, hvoraf mange sandsynligvis ikke bor i ghetto'erne. - Derfor er det svært at se, at det her får nogen væsentlig betydning for de udsatte områder, siger Jørgen Nue Møller, der er adjungeret professor ved CBS. Derimod roser han regeringen for at sætte ind over for kriminaliteten med blandt andet mere politi i områderne, ligesom han er positiv over for, at man med tvungen børnehave vil sikre, at børnene kan tale dansk, når de begynder i skole. - Også forslaget om heldagsskole er godt, for det er der nogle af børnene, der virkelig har brug for, siger Jørgen Nue Møller. /ritzau/",Ekspert: Stop for flygtninge batter ikke,http://dr.dk/nyheder/indland/ekspert-stop-flygtninge-batter-ikke,2010-10-26 13:35:00+00:00
2011-01-21T12:53:00+00:00,"Najeebullah Faizi er 24 år. Han er kommet fra Afghanistan via Grækenland. Han har ventet i 10 måneder i Danmark. Inden da ventede han 9 måneder i Norge. Men det første EU-land han kom til var Grækenland. Fordi Grækenland var det første EU-land Faizi ankom til, så er det dét land de danske myndigheder har haft ret til at sende ham tilbage til. Men det kan en afgørelse ved menneskerettighedsdomstolen i Strasbourg måske ændre på. En afghansk mand, der var endt i Belgien, lagde sag an mod Belgien, fordi de ville sende ham tilbage til Grækenland. Men fordi Grækenlands asylsystem er brudt sammen, så fik afghaneren fra Belgien i dag rettens ord for, at de ikke må sende ham retur. De skal behandle hans asylsag i Belgien. Nu håber Najeebullah Faizi, at sagen er af så principiel karakter, at han også får behandlet sin ansøgning i Danmark og ikke i Grækenland. - Mit største ønske er at jeg får et positivt svar for mig og min familie og alle andre der er i Danmark. Det er et godt sted at være. Jeg håber ikke, at nogen bliver sendt tilbage til Grækenland. Dér er ingen i stand til hjælpe os, siger Najeebullah Faizi til DR Nyheder. Den unge afghaner håber snart at ventetiden er forbi, for det er hårdt at vente uden at vide, hvornår man får svar fra myndighederne. - Man bliver skør af ventetiden. Vi ved ikke, hvad der sker i fremtiden og det er ikke rart, siger Najeebullah Faizi.",Flygtning: Jeg vil ikke til Grækenland,http://dr.dk/nyheder/indland/flygtning-jeg-vil-ikke-til-graekenland,2011-01-21 12:53:00+00:00
2010-05-24T10:07:00+00:00,"Flygtninge skal ikke længere have en særstatus i forhold til at få folkepension. Det mener Dansk Folkeparti, der stiller forslaget om at skære i pensionsmulighederne for flygtninge under dagens forhandlinger om regeringens genopretningsplan. I dag er flygtninge automatisk berettiget til den maksimale folkepension ved pensionsalderen, uanset hvor lang tid de har boet i Danmark. Andre skal have boet i Danmark i 40 år for at få den højeste sats, ellers bliver der udbetalt en brøkdel af pensionen. Har man for eksempel boet 20 år i Danmark, får man 20/40, altså halvdelen, af den maksimale folkepension. - Der er en post, hvor der kan hentes penge, og vi har bedt regeringen om at finde ud af, hvor mange penge der kan hentes, siger Dansk Folkepartis socialordfører, Martin Henriksen, der er med til forhandlingerne. Han afviser, at der er tale om en jagt på udlændinge. - Det er rimeligt, at personer, der bliver beskyttet i Danmark som flygtninge, ikke skal have bedre forhold, end danskere har, siger Martin Henriksen. DF ønsker også et opgør med gratis tolkebistand og stramninger over for arbejdsløse udlændinge.",DF vil skære i pension til flygtninge,http://dr.dk/nyheder/politik/df-vil-skaere-i-pension-til-flygtninge,2010-05-24 10:07:00+00:00
2010-05-11T14:15:00+00:00,"Traumatiserede flygtninge mærker intet til den to måneders behandlingsgaranti, der trådte i kraft inden for psykiatrien i januar 2010. En ny opgørelse fra Dansk Flygtningehjælp viser, at de stadig må vente op til halvandet år på behandling. - Det er bekymrende, at behandlingsgarantien ikke virker i forhold til traumebehandling. Der er ikke den fornødne kapacitet på behandlingscentrene, siger Mette Blauenfeldt, som er leder af Center for Udsatte i Dansk Flygtningehjælp. Godt 30 procent af de flygtninge, der kommer til Danmark, er traumatiserede, skønner Dansk Flygtningehjælp. - Det har meget store menneskelige omkostninger, at de ikke hurtigt får den rette hjælp, og på sigt bliver det en hæmsko for en vellykket integration, siger Mette Blauenfeldt. Dansk Flygtningehjælp har gennemgået ventelisterne på 14 rehabiliteringscentre i Danmark. Kun tre lever op til behandlingsgarantien. Af dem er kun et finansieret gennem sundhedsloven, så i realiteten lever kun et center op til garantien. Enkelte steder er ventetiden nedbragt, men opgørelsen viser, at de fleste centre har et godt stykke vej op til målsætningen på de to måneders ventetid. Generelt ligger ventetiden på mellem 6 og 14 måneder. Traumer bliver kun værre med tiden, hvis de ikke bliver behandlet, og samtidig risikerer man, at problemet spreder sig til næste generation. - Traumatiserede forældre mangler ressourcer til at give deres børn den tryghed, omsorg og støtte, som de har brug for, siger Mette Blauenfeldt fra Dansk Flygtningehjælp. Ventelisterne er blevet nedbragt fra 1000 mennesker i foråret 2009 til 882 i foråret 2010. Det er langt fra nok til at overholde behandlingsgarantien, men garantien er endnu meget ung. - Selvfølgelig er det hurtigt at kritisere behandlingsgarantien, men man må jo konstatere, at der er langt fra 2 måneder til halvandet år. Der bør ske noget, siger Mette Blauenfeldt.",Syge flygtninge må stadig vente på hjælp,http://dr.dk/nyheder/indland/syge-flygtninge-maa-stadig-vente-paa-hjaelp,2010-05-11 14:15:00+00:00
2011-05-14T12:08:00+00:00,"Henved 1300 flygtninge fra nordafrikanske lande er inden for de seneste 24 timer ankommet til den syditalienske ø Lampedusa. De mange flygtninge er ankommet i fem mindre skibe fra især Tunesien og Libyen, siger den lokale politichef. Dermed er der i øjeblikket 1800 bådflygtninge fra Nordafrika på Lampedusa, der ligger nogenlunde midt mellem Sicilien og Tunesien i Middelhavet. Vedvarende politisk uro og stor fattigdom har fået mange fra Nordafrika til at søge bedre forhold i Europa. Flere end 35.000 flygtninge, heraf 25.000 alene fra Tunesien, er siden nytår ankommet til Lampedusa. De fleste er siden hen flyttet til Sicilien og til de italienske fastland, hvor de opholder sig i midlertidige teltlejre. Premierminister Silvio Berlusconi har opfordret de øvrige EU-lande til at hjælpe til Italien med at håndtere de mange flygtninge og afhjælpe problemer ved at modtage nogle af de mange nordafrikanere. Det er dog kun sket i begrænset omfang. Berlusconi har lovet de kun 5000 indbyggere på Lampedusa, at han vil stoppe flygtningestrømmen til øen. Men trods en større indsat fra den italienske flåde, fortsætter både med flygtninge med at komme til Lampedusa.",1300 nye flygtninge til Italien på et døgn,http://dr.dk/nyheder/udland/1300-nye-flygtninge-til-italien-paa-et-doegn,2011-05-14 12:08:00+00:00
2011-02-24T11:10:00+00:00,"Folketingets to største partier, Venstre og Socialdemokratiet, er helt enige: Skaber uroen i Libyen og andre lande store flygtningestrømme, så udgør flygtningene et humanitært problem - de skal have hjælp. Men de udgør også et fælles europæisk problem, som EU-landene ikke bare kan overlade til de lande, der tilfældigvis ligger ved Middelhavet. - Det er den måde, det skal løses på. Ikke ved at flyve flygtningene rundt i Europa, siger Henrik Dam Kristensen (S). Politikerne vil ikke lægge sig fast på, hvordan der kan hjælpes. Om det skal være med mandskab i form af politifolk og sagsbehandlere, med penge eller andet. Men det ER i EU-regi, det skal ske - gennem grænseagenturet Frontex. Karsten Lauritzen, Venstres integrationsordfører: - Der kommer flere flygtninge. Og så må Danmark også hjælpe med at bevogte EUs ydre grænser og behandle sagerne. Men det skal ske i de lande, hvor flygtningene først registrerer sig, siger Karsten Lauritzen. Det er i sidste ende integrationsminister Birthe Rønn Hornnbech, der skal tilbyde EU et dansk bidrag. Det har torsdag ikke været muligt at få ministerens kommentar",S og V: Vi skal hjælpe med flygtninge,http://dr.dk/nyheder/politik/s-og-v-vi-skal-hjaelpe-med-flygtninge,2011-02-24 11:10:00+00:00
2007-07-15T06:18:00+00:00,"Den svenske integrationsminister Nyamko Sabuni vil indføre en bonus på ""nogle tusindlapper"" til de flygtninge, som klarer sig gennem deres svensk-undervisning. En tredjedel af de flygtninge, som begynder på deres såkaldte SFI-kursus (""Svenska för indvandrare"") lever ifølge den svenske tv-kanal SVT ikke op til de krav, der stilles. - Og det er aldeles for mange, udtaler den svenske integrationsminister i sin tale ved det årlige svenske politikertræf, Almedalsugen i Visby på Gotland. Derfor vil regeringen næste år indføre et præstationsbaseret bonussystem, hvor flygtninge helt kontant skal præmieres med penge, hvis de klarer prøverne til den fastsatte tid. Den nye ordning er ikke færdigformuleret endnu, men det vil dreje sig om ""nogle tusindlapper"", som Nyamko Sabuni udtrykker det.",Svensk bonus til flittige flygtninge,http://dr.dk/nyheder/udland/svensk-bonus-til-flittige-flygtninge,2007-07-15 06:18:00+00:00
2011-04-20T04:15:00+00:00,"Store lastbiler med både ammunition, våben og lejesoldater krydser regelmæssigt grænsen fra Algeriet til Libyen. Det fortæller libyske flygtninge fra bjergene nær Tripoli til nødhjælpsarbejdere i Tunesien. Flygtningene har haft direkte udsyn til grænsen, hvor transporten foregår. Det oplyser Mads Lindegård fra Folkekirkens Nødhjælp. - Flere libyske flygtninge har fortalt mig, at de har set store lastbiler med ammunition og soldater. Det er førstehåndsfortællinger, for de har boet i bjergene, hvor der er frit udsyn til grænsen, oplyser Mads Lindegård til DR Nyheder. Mads Lindegård mener, at den algeriske regering kender til transporten. Algeriet er en del af Den Arabiske Liga, der støtter Natos flyveforbud over Libyen. - Det er svært for mig at bekræfte, om Algeriet officielt tillader det her, men faktum er, at på den officielle grænseovergang ind til Libyen kommer der tropper og militært isenkram ind. Så det ville være meget svært for mig at se, hvordan Algeriet ikke kan være klar over, hvordan det her sker. I Algeriet har der også været demonstrationer mod den siddende regering, der er upopulær hos befolkningen. - Man kunne forestille sig, at den algeriske regering er ikke interesseret i, at den arabiske verden skal blive demokratisk, siger Mads Lindegård Gaddafi kontrollerer grænseovergangen mellem Algeriet og Libyen, så det er uden tvivl våben og soldater til hans styrker, der bliver transporteret ind i Libyen. Mads Lindegård mener, at det internationale samfund bør gribe ind. - Man bør lægge pres på de forskellige parter og tale med den arabiske liga eller den algeriske regering. Det er uacceptabelt, at de fortsat støtter den ene stridende part i at begå meget voldsomme brud på basale menneskerettigheder, forklarer han og fortsætter: - Så længe ammunitionen flyder ind, så længe vil volden foregå.",Flygtninge: Gaddafi får våben og soldater fra Algeriet,http://dr.dk/nyheder/udland/flygtninge-gaddafi-faar-vaaben-og-soldater-fra-algeriet,2011-04-20 04:15:00+00:00
2013-12-09T07:23:00+00:00,"Rollespil, tegneøvelser og leg. Det kan hjælpe børn af krigsveteraner og flygtninge gennem deres traumer.  En ny metode ved navn NUSSA er blevet testet på fireskoler i Varde Kommune. Idéen er at hjælpe børn i alderen seks til 12 år, som er blevet smittet med traumer fra deres forældre. Det sker ved hjælp af struktureret leg, hvilket har givet gode resultater. - Igennem leg kan lærere og pædagoger få de traumatiserede børn til at sætte ord på følelser, siger projektansvarlig Katharina Jespersen fraAfdeling for Traume - og Torturoverlevere i Region Syddanmark. Projektet er et samarbejde mellem Varde Kommune og Afdeling for Traume- og Torturoverlevere, Psykiatrien i Region Syddanmark. Til næste år gennemføres det tredje og sidste NUSSA-forløb på tre skoler mere i Varde Kommune. På sigt er det meningen, at metoden skal kunne bruges på skoler i andre kommuner.    ",Leg hjælper børn med traumer,http://dr.dk/nyheder/regionale/trekanten/leg-hjaelper-born-med-traumer,2013-12-09 07:23:00+00:00
2013-10-18T04:56:00+00:00,"Indenrigsministeren og integrationsministeren skal nu svare på spørgsmål i Folketinget i sagen om fordelingen af flygtninge til Nordjylland. Det er Dansk Folkepartis nordjysk valgte kommunalordfører, Morten Marinus, der vil have ministrene til at sørge for, at kommunerne i Nordjylland får lov til fortsat selv at fordele flygtningene. Nye afregningsregler betyder, at pengene ikke længere følger flygtningene - og det vil sætte en stopper for den nordjyske model, hvor man fordeler flygtningene efter, hvor mange der bor i kommunerne i forvejen. Det betyder, at Aalborg eksempelvis friholdes for nye flygtninge. Morten Marinus stiller i første omgang det man kalder §20-spørgsmål til de to ministre om sagen. - For det kan ikke være rigtigt, at pengene ikke kan følge med, når de nordjyske kommuner nu vil lave en frivillig aftale, siger han. De nye afregningsregler betyder, at alle kommuner afregnes over bloktilskudet - og det vil sige, at Aalborg nu får penge for flygtninge, man ikke modtager. Og det er selvfølgeligt ikke holdbart, siger Morten Marinus. Kommunekontaktrådet, som Morten Marinus også sidder i, har forgæves selv søgt ministrene om lov til at fortsætte den 20 år gamle frivillige fordelingsftale. Lykkes det ikke at få ministrene på andre tanker gennem §20-spørgsmål, ja - så kommer ministrene i samråd, lover Morten Marinus. - Så må jeg håbe på, at vi på den måde kan lægge pres på ministrene for at få fundet en løsning på sagen på Christiansborg.",Spørgsmål til ministre i flygtningesagen,http://dr.dk/nyheder/regionale/nordjylland/spoergsmaal-til-ministre-i-flygtningesagen,2013-10-18 04:56:00+00:00
2013-09-11T13:57:00+00:00,"Græske kystbevogtningsskibe har i flere tilfælde slæbt både med flygtende tilbage i tyrkisk farvand, så Grækenland kunne blive fri for dem, siger Amnesty International i Grækenland. Vidner fortæller om, hvordan de græske medarbejdere på kystbevogtningsskibene har taget en gruppe flygtninge op fra en gummibåd i græsk farvand. Derefter tog de græske kystbevogtningsmedarbejdere alle passagernes medbragte ejendele inklusiv papirer og mobiltelefoner og kastede det hele i havet. Derefter blev de ubudne gæster sat ombord på deres lille gummibåd igen, og kystvagten slæbte den tilbage i tyrkisk farvand. Til sidst punkterede de gummibåden og overlod det til den tyrkiske kystvagt at fiske passagerne op. Den græske afdeling af Amnesty er stærkt oprørt over den praksis: - Et land har et ansvar, når flygtninge banker på døren. Men grækerne forhindrer de flygtende i at banke på, siger Elias Anagnostopulos fra Amnesty International. Amnesty kender til over 40 tilfælde, hvor småskibe og gummibåde er blevet tvunget tilbage i tyrkisk farvand af den græske kystvagt. Han opfordrer de øvrige europæiske lande til at engagere sig i, hvordan de græske myndigheder behandler flygtninge på vej over havet. De græske øer er blevet et af menneskesmuglernes foretrukne mål. Fra den tyrkiske kyst bliver flygtende, der har købt sig til menneskesmuglernes hjælp, sat på små skibe og sendt afsted. Fartøjerne er ofte i en sølle forfatning og vejret kan være hårdt, så overfarten er risikabel. Inden for det sidste år har over 100 mennesker mistet livet på vej over havet til Grækenland.",Græsk kystvagt slæber flygtningeskibe tilbage i tyrkisk farvand,http://dr.dk/nyheder/udland/graesk-kystvagt-slaeber-flygtningeskibe-tilbage-i-tyrkisk-farvand,2013-09-11 13:57:00+00:00
2013-08-22T08:10:00+00:00,"Tirsdag ankom kronprinsesse Mary sammen med blandt andre udviklingsminister Christian Friis Bach (R) til Jordan, hvor et af temaerne for besøget er at sætte fokus på, hvordan flygtningesituationen lægger et stort pres på de lande, der tager imod tusinder af flygtninge fra Syrien. Mere end seks millioner mennesker er sendt på flugt på grund af den syriske borgerkrig, og kronprinsessens rejse sker i kraft af hendes rolle som protektor for Dansk Flygtningehjælp og UNFPA, der er FN's Befolkningsfond, der sætter fokus på kvindernes ret. Under besøget har kronprinsessen hørt flere historier om flygtninge, der har mistet alt. Alligevel ser hun lyst på fremtiden for de mange flygtninge. - Der er altid håb. Dem der er kommet hertil med familien i behold har mulighed for lige så stille at planlægge deres fremtid og få børnene tilbage i skole, siger hun. - Der er selvfølgelig mange ting, de ikke kan få lige nu, men dét at de er samlet som familie giver dem håb om en fremtid, siger kronprinsessen, der forlader Jordan på torsdag, når det officielle besøg slutter. Mere end seks millioner mennesker er sendt på flugt på grund af den syriske borgerkrig, heraf to millioner til nabolande som Jordan og Libanon og det nordlige Afrika. Se hele interviewet med kronprinsesse Mary om konflikten i Syrien og de millioner af flygtninge, som er resultatet af konflikten, i videoen i toppen af artiklen.",VIDEO Kronprinsesse Mary om Syrien: En af de store katastrofer i vor tid,http://dr.dk/nyheder/udland/video-kronprinsesse-mary-om-syrien-en-af-de-store-katastrofer-i-vor-tid,2013-08-22 08:10:00+00:00
2013-10-01T00:33:39+00:00,"Der kan snart være godt nyt på vej til de af verdens kvoteflygtninge, som gerne vil til Danmark, men som siden en ændring i udlændingeloven fra 2005 er blevet bremset af såkaldt manglende integrationspotentiale. Det skriver Politiken. Ifølge avisens oplysninger vil det fremgå af regeringens lovprogram for det folketingsår, der begynder i dag, at kriterierne skal ændres i det kommende år. Enhedslistens politiske ordfører, Johanne Schmidt-Nielsen, støtter en ændring af loven, så den kommer til at se ud, som den gjorde før VKOs ændring, så man igen tager udgangspunkt i, hvem der har det største beskyttelsesbehov, siger hun til Politiken. Siden VKO-flertallet i 2005 indførte integrationspotentiale som kriterium for kvoteflygtninge, som Danmark har forpligtet sig over for FN til at modtage, har særligt SF, R og Enhedslisten kritiseret skærpelsen. Blandt andet for reelt at udelukke muslimske kvoteflygtninge. Siden valget i 2011 er det dog mest Enhedslisten, der har råbt højt. Regeringen skrev godt nok i sit regeringsgrundlag efter valget, at kriterierne for udvælgelse af kvoteflygtninge skal ændres, så kvoteflygtninge uanset integrationsparathed har lige mulighed for at komme til Danmark. Men endnu er der ikke kommet et udspil fra justitsminister Morten Bødskov (S). Ministeren har tidligere på en henvendelse om tidshorisonten svaret, at der ifølge regeringens opfattelse er behov for at overveje nærmere, om kriterierne skal ændres. Hverken SFs eller De Radikales udlændingeordfører vil bekræfte, om lovkataloget indeholder den lovede ændring i dette folketingsår. Eller hvilke nye kriterier der måske vil blive sat i stedet. Både Konservative og Venstre afviser blankt at stemme for en afskaffelse af integrationskriteriet. Danmark modtager omkring 500 kvoteflygtninge om året. /ritzau/",Nye regler for kvoteflygtninge er på vej,http://dr.dk/nyheder/politik/nye-regler-kvoteflygtninge-er-paa-vej,2013-10-01 00:33:39+00:00
2013-06-07T08:03:00+00:00,"FNs Flygtningehøjkommissariat, UNHCR, holder i dag en konference om Syrien, og her bliver det internationale samfund bedt om at sende mange flere nødhjælpspenge. Blandt andre Dansk Flygtningehjælp er repræsenteret på konferencen i Genève, hvor organisationens internationale chef, Ann Mary Olsen, deltager. - Jeg håber, at der vil være så stor og bred forståelse af situationens alvor hos donorerne, så de donerer rigtig mange penge. Det er et gigantisk beløb, der bliver spurgt efter, siger Ann Mary Olsen. Hvor meget der bliver tale om offentliggøres først senere i dag. Syriens seks nabolande har ifølge FN modtaget 1,6 millioner flygtninge, siden konflikten mellem Bashar al-Assads styre og oprørere brød ud i foråret 2011, og fire millioner syrere er på flugt inde i landet. Dansk Flygtningehjælp deltager i mødet med 20 internationale humanitære organisationer i sammenslutningen Syria INGO Regional Forum (Sirf). - Problemet er så omfattende, at det er meget længe siden, vi har set noget lignende. Det er en af verdens største flygtningeproblemer og en af de mest komplicerede situationer, vi har arbejdet med, siger Ann Mary Olsen. - I nogle områder er det uhyre vanskeligt at komme til at hjælpe dem, der har brug for hjælp, for begge parter forsøger nogle gange at forhindre, at hjælpen kommer frem, siger hun. /ritzau/",Syrien: FN efterspørger gigantisk beløb,http://dr.dk/nyheder/udland/syrien-fn-efterspoerger-gigantisk-beloeb,2013-06-07 08:03:00+00:00
2013-03-28T11:34:00+00:00,"Tyrkiet har deporteret mindst 600 syrere fra en flygtningelejr tæt ved grænsen til Syrien. Det sker, efter at flygtningene onsdag har deltaget i voldsomme sammenstød med det tyrkiske militærpoliti i protest mod levevilkårene i lejren. Flygtningene kastede sten efter militærpolitiet, der svarede igen med tåregas og vandkanoner i Suleymansah-lejren tæt på den tyrkiske by Akcakale. - Disse folk var involveret i gårsdagens vold, og de blev afsløret af sikkerhedskameraer i lejren, siger en officiel kilde fra lejren. - Mellem 600-700 er blevet deporteret. Sikkerhedsstyrkerne undersøger fortsat billedmaterialet, og hvis de opdager, at flere har deltaget i urolighederne, vil de blive deporteret, siger kilden. En anden officiel kilde mener, at der er tale om 400 flygtninge, der er blevet smidt ud af lejren, mens tyrkiske regeringskilder afviser, at der overhovedet har været tale om deportationer. - Ingen er blevet deporteret eller sendt tilbage til Syrien imod deres vilje, lyder det fra det tyrkiske udenrigsministerium i Ankara. Ifølge ministeriet valgte omkring 60 syrere af egen vilje sent onsdag at tage tilbage til det krigshærgede land. - 99,9 procent af personerne fra Syrien anser disse syrere som provokatører, og det er dem, der er rejst tilbage, siger andre regeringskilder. De fleste flygtningelejre i Tyrkiet tilbyder syrerne elektriske radiatorer og tre varme måltider om dagen, men pladsmangel er et stort problem. FN estimerer, at mere end 70.000 mennesker er døde som følge af den to år lange konflikt i Syrien, hvor oprørere prøver at vælte præsident Bashar al-Assads styre. Mere end en million er angiveligt flygtet fra Assad-regimet. /ritzau/Reuters",Tyrkiet smider 600 syrere ud af flygtningelejr,http://dr.dk/nyheder/udland/tyrkiet-smider-600-syrere-ud-af-flygtningelejr,2013-03-28 11:34:00+00:00
2013-03-06T22:53:00+00:00,"Antallet af syriske flygtninge, der er tvunget på flugt fra deres borgerkrigshærgede hjemland, er nu oppe på én million. Siden konflikten brød ud for tre år siden, er antallet af flygtninge steget støt. Mange har søgt tilflugt i Syriens nabolande, hvor de lever en trøstesløs tilværelse i relativ sikkerhed. FN advarer om, at det høje antal flygtninge er en katastrofal udvikling, der vil få store konsekvenser for både Syrien og dets befolkning. Fire millioner mennesker har behov for humanitær hjælp inde i Syrien, og samtidig vokser antallet af mennesker, der flygter fra borgerkrigen, uge for uge. Ifølge udviklingsminister Christian Friis Bach (R) rapporterer FN, at den humanistiske adgang inde i landet på det seneste er blevet en smule bedre. Udenrigsminister Villy Søvndal (SF) mener, at det er dybt beskæmmende, at vi i dag runder en million flygtninge i Syriens nabolande. - At det er kommet så vidt er desværre udtryk for, at konflikten bliver ved at udvikle sig i en negativ retning, siger udenrigsministeren. - Respekten for helt fundamentale menneskerettigheder og international folkeret trædes under fode fra flere sider. Sådanne grusomheder må ikke ske ustraffet. De skyldige for overtrædelserne - fra alle sider - må stilles til ansvar. Kun FN's Sikkerhedsråd kan oversende situationen i Syrien til den Internationale Krigsforbryderdomstol. Udenrigsministeren opfordrer til, at alle medlemmer af sikkerhedsrådet lever op til deres særlige ansvar og adresserer spørgsmålet uden tøven. Syrerne begyndte at flygte fra deres hjem, efter at præsident Bashar al-Assads soldater for snart to år siden begyndte at skyde mod demonstranter, der krævede demokrati. Mere end 70.000 mennesker er døde i konflikten. /ritzau/",Søvndal: Grusomheder i Syrien skal straffes,http://dr.dk/nyheder/politik/soevndal-grusomheder-i-syrien-skal-straffes,2013-03-06 22:53:00+00:00
2013-01-25T16:32:00+00:00,"Dansk Flygtningehjælp får international hæder for sit arbejde med at hjælpe flygtninge og fordrevne i 35 lande. Det er organisationen Global Journal med hjemsted i New York, der kårer Dansk Flygtningehjælp som nummer ét på en Top 100-liste over førende private hjælpeorganisationer rundt om i verden. Dansk Flygtningehjælp rangerer øverst blandt de humanitære ngoer og nummer fire i verden på tværs af sektorer. Generalsekretær Andreas Kamm er glad og stolt, for Global Journal har udsat organisationerne for en meget kritisk vurdering, siger han. - De siger, vi gør os umage med at gennemføre programmer i mange af de lande, hvor det er allerværst. Vores projekter har betydning, de rækker langt og falder ikke sammen, når vi forsvinder fra scenen, og så er vi fleksible i vores løsninger, siger Andreas Kamm. Global Journal peger på, at over 1,5 millioner nødlidende mennesker nyder godt af den danske organisations arbejde. Resultatet skyldes ikke mindst de 4000-5000 lokale medarbejdere i lande som Kenya, Somalia, Sri Lanka eller Georgien, siger Andreas Kamm. Dansk Flygtningehjælp opererer ofte i komplekse situationer i en kombination af hungersnød, oversvømmelser eller andre naturkatastrofer, væbnet konflikt eller fordrivelser. Organisationens omsætning er på bare fem år fordoblet til i dag 1,5 milliarder kroner om året - heraf 1,1 milliard kroner til den internationale indsats. Flygtningehjælpen samler selv omkring 50 millioner ind ved den årlige indsamling - resten kommer fra offentlige kasser som Danida, EU eller FN. - Det er jo skrækkeligt, at verden er af den beskaffenhed, at der er så meget at gøre. Vi er altid i den situation, at vi ikke kan opfylde behovene. Det internationale samfund kan heller ikke følge med, der mangler altid funding, siger generalsekretær Andreas Kamm. /ritzau/",Dansk Flygtningehjælp kåret til verdens bedste,http://dr.dk/nyheder/indland/dansk-flygtningehjaelp-kaaret-til-verdens-bedste,2013-01-25 16:32:00+00:00
2013-12-18T09:53:00+00:00,"Fremtiden ser lige nu dyster ud for det unge land Sydsudan, efter blodige kampe de seneste dage har kostet 400-500 mennesker livet, såret 800 og sendt omkring 20.000 mennesker i sikkerhed hos FN i landet. Det fortæller præsidenten for FN's Sikkerhedsråd, Gerard Araud. - Der er risiko for en borgerkrig. Fordi de to store etniske grupper kan starte en rigtig borgerkrig i hele landet, siger Gerard Araud til BBC. Ifølge oplysninger fra nyhedsbureauerne har kampene allerede spredt sig til landets største region Jonglei. Dermed er de ikke længere koncentreret i hovedstaden Juba, hvor lyden af mortérgranater og geværskud har lydt siden natten til mandag. Kampene er ifølge Sydsudans præsident Salva Kiir brudt ud, fordi den tidligere vicepræsident Riek Machar forsøger at gennemføre et kup. Kiir fyrede Machar tilbage i juli, og grupper i militæret er angiveligt loyale over for Machar og har derfor påbegyndt et angreb. Dog forplumres det hele af, at de to hovedpersoner stammer fra hver deres etniske gruppe, som i fortiden har haft flere sammenstød. Uanset årsag har kampene mellem soldaterne betydet, at 20.000 mennesker indtil videre er søgt i sikkerhed hos FN i Juba. Men organisationen er slet ikke klar til så mange mennesker. - Det er et af problemerne. FN i området er slet ikke gearet, når det handler om medicin, vand og mad. Vi kan hjælpe i nogle timer eller få dage - men det kan blive et stort problem, siger Gerard Araud. FN har 7000-8000 udstationeret i Sydsudan, hvor stort set alle indbyggere ifølge præsidenten for sikkerhedsrådet er udstyret med våben. Det gør situationen ekstremt farlig for både de lokale og FN's folk. Sydsudan er nogenlunde på størrelse med Frankrig og løsrev sig for to og et halvt år siden fra Sudan. Trods oliereserver i undergrunden er det unge land et af de fattigste og mindst udviklede i Afrika. Ifølge kritikere lider landet af elendig infrastruktur og en korrupt og undertrykkende regering.",OVERBLIK Den blodige vold spreder sig i Sydsudan - risiko for borgerkrig,http://dr.dk/nyheder/udland/overblik-den-blodige-vold-spreder-sig-i-sydsudan-risiko-borgerkrig,2013-12-18 09:53:00+00:00
2013-10-25T00:34:14+00:00,"Flere end 800 bådflygtninge er natten til fredag blevet reddet op af vandet ud for den italienske middelhavskyst. Deres skib var kommet i havsnød syd for øen Lampedusa, rapporterer det italienske nyhedsbureau Ansa. De mange flygtninge er kommet om bord på flere skibe - blandt andet er 400 personer kommet om bord på to skibe fra den italienske flåde, mens andre er blevet reddet af kystvagten. Flere end 400 afrikanere omkom tidligere på måneden ved to skibsforlis ud for den italienske ø. Middelhavsøen, der ligger øst for Tunesien, er første stop for adskillige bådflygtninge, der søger mod Europa. Øens indbyggertal er således blevet fordoblet, nu da over 13.000 foreløbig har søgt asyl på Lampedusa i år. /ritzau/dpa",800 bådflygtninge reddet op af vandet ved Italien,http://dr.dk/nyheder/udland/800-baadflygtninge-reddet-op-af-vandet-ved-italien,2013-10-25 00:34:14+00:00
2013-10-31T04:58:00+00:00,"Ligene af 87 flygtninge, som er døde af tørst, er onsdag fundet i Nigers nordlige ørken, siger en sikkerhedskilde i den midtafrikanske republik. De mange døde mennesker blev fundet få kilometer fra Algeriet, som angiveligt var deres destination. De omkom tidligt i oktober efter et mislykket forsøg på at nå frem til det nordafrikanske land. De indledte åbenbart deres rejse sidst i september. Der var tale om 48 børn, 32 kvinder og syv mænd. Tidligere er fem kvindelig blevet fundet, siger sikkerhedskilden. Almoustapha Alhacen fra den lokale hjælpeorganisation Aghir Inman bekræfter dødstallet. - Ligene var gået i opløsning. Det var skrækkeligt, siger Almoustapha Alhacen. - Vi fandt dem i små grupper forskellige steder inden for en 20 kilometers radius, ofte under træer - eller under solen. Nogle af dem lå sammen mor og barn, men nogle børn lå også alene. Borgmesteren i byen Agadez, Rhissa Feltou, fortæller, at to køretøjer fragtede de mange emigranter, men køretøjerne brød sammen, og de blev efterladt i ørkenen. Ifølge sikkerhedskilden overlevede 21 personer, deriblandt en mand, som gik 83 kilometer til Arlit i det nordlige Niger, og en kvinde, som blev reddet af en tilfældig bil, der passerede hende i ørkenen og fragtede hende til samme by. 19 andre nåede frem til Algeriet, men de blev siden sendt tilbage til Niger, som er et af verdens fattigste lande. /ritzau/AFP",Ligene af næsten 50 børn fundet i Sahara,http://dr.dk/nyheder/udland/ligene-af-naesten-50-boern-fundet-i-sahara,2013-10-31 04:58:00+00:00
2012-10-15T09:22:00+00:00,"Antallet af syriske flygtninge, der er indkvarteret i lejre i det sydlige Tyrkiet, overstiger nu 100.000, oplyser det tyrkiske katastrofeagentur (Afad) mandag. Det er et niveau over, hvad de tyrkiske myndigheder tidligere har sagt, de ville kæmpe for at skaffe plads til. Afad siger i en erklæring, at der nu er 100.363 syrere i flere end en halv snes lejre i de tyrkiske provinser langs grænsen til Syrien. Dertil kommer, at mange tusinde uregistrerede syrere menes at bo på hoteller eller i lejligheder i landet. Tyrkiet, der er en indædt fjende af styret i Damaskus, har sagt, at landet ikke er i stand til at håndtere flere end 100.000 flygtninge og opfordrer derfor til, at der etableres sikkerhedszoner på syrisk jord for at beskytte folk. De tyrkiske myndigheder siger samtidig, at man ikke vil lukke døren for flygtninge, hvis antallet overstiger den fastsatte grænse. /ritzau/Reuters",Over 100.000 syrere er flygtet til Tyrkiet,http://dr.dk/nyheder/udland/over-100000-syrere-er-flygtet-til-tyrkiet,2012-10-15 09:22:00+00:00
2012-11-03T20:53:00+00:00,"Den palæstinensiske selvstyrepræsident, Mahmoud Abbas, har udløst vrede blandt sine landsmænd i Gazastriben. Til gengæld er der glæde i Israels præsidentkontor. Det skyldes, at Abbas til israelsk tv har antydet, at palæstinenserne måske skal glemme et af deres helt centrale krav i striden med Israel om samme landområde, nemlig kravet om, at palæstinensiske flygtninge skal have ret til at vende hjem. Abbas sagde i interviewet fredag aften, at han ikke har planer om at gøre krav på sit barndomshjem i byen Safed i Galilæa. Det område er i dag en del af staten Israel. - Jeg ønsker at se Safed. Det er min ret at se det, men ikke at leve der, sagde Abbas, der også gentog, at han anerkender staten israel inden for de grænser, der var forud for Seksdageskrigen i 1967. Udtalelsen er hilst velkommen af Shimon Peres, Israels præsident. - Abu Mazens modige ord beviser, at Israel har en ægte fredspartner, sagde Peres, der brugte det navn, som selvstyrepræsidenten uformelt bruger på arabisk. Abbas' udtalelse deles ikke af alle palæstinensere, specielt ikke i Gazastriben, hvor det islamistiske Hamas sidder på magten. Abbas er fra det mere verdslige Fatah, som kontrollerer Vestbredden. Ismail Haniya er Hamas-premierminister, og han sagde ved fredagsbønnen, at Abbas ikke har ret til at opgive flygtningenes krav om at vende hjem. Efterfølgende har der været demonstrationer mod Abbas i Gaza, hvor tusindvis af været på gaderne. Senere har Abbas' kontor forsøgt at nedtone betydningen af udtalelsen. - Retten til at vende tilbage er blandt de spørgsmål, der skal forhandles med Israel. Et tv-interview er ikke en forhandling, og målet med interviewet var at påvirke den israelske opinion, siger en Abbas-talsmand i en erklæring. /ritzau/AFP",Gaza-palæstinensere raser mod Abbas,http://dr.dk/nyheder/udland/gaza-palaestinensere-raser-mod-abbas,2012-11-03 20:53:00+00:00
2012-10-23T18:31:00+00:00,"Indvandrere i Grækenland er i stigende grad udsat for voldelige overfald, og de græske myndigheder gør ikke meget for at tackle problemet. Det fremgår af en ny rapport fra FN's flygtningeagentur, UNHCR. I årets første ni måneder har borgerretsgrupper i Grækenland registreret 87 voldelige overfald med racistiske motiver, og UNHCR betegner den statistik som ""usædvanligt alarmerende"". Blandt nogle af de overfald, der har været fremme i græske medier, er sagen om en ung iraker, der blev stukket ihjel i hovedstaden Athen i august, samt en anden sag om en albaner, der blev ramt af et sværd, som en maskeret motorcyklist svingede mod ham i maj. De fleste ofre er illegale indvandrere fra Afghanistan, Bangladesh, Pakistan og Somalia. - Ofrene taler om områder i Athen, hvor de ikke kan komme på grund af frygt for overfald, skriver UNHCR i rapporten. - Det er sigende, at ingen gerningsmand bag et voldeligt, racistisk overfald er blevet dømt, tilføjer flygtningeagenturet. UNHCR tilføjer, at det reelle antal overfald menes at være langt højere end de 87 registrerede tilfælde. Mange ofre har ikke papirerne i orden og vil derfor ikke melde et overfald til det græske politi, eller også afvises de af politiet, mener UNHCR. UNHCR nævner 15 tilfælde, hvor politiet selv har anvendt vold under rutinecheck af indvandrere. Agenturet beskylder desuden politiet for ikke at kunne eller ville efterforske angrebene og anholde gerningsmændene. Voldsmændene bruger ofte køller, brækjern eller hunde ved overfaldene på indvandrere. I nogle tilfælde siger ofrene ifølge UNHCR's rapport, at gerningsmændene bærer emblemer eller symboler fra det nyfascistiske parti Gyldent Morgengry. Ved valget i juni blev partiet for første gang repræsenteret i parlamentet. Iagttagere mener, at Gyldent Morgengrys fremgang hænger sammen med, at Grækenland befinder sig i sin værste økonomiske krise siden Anden Verdenskrig. /ritzau/Reuters",FN slår alarm over racistisk vold i Grækenland,http://dr.dk/nyheder/udland/fn-slaar-alarm-over-racistisk-vold-i-graekenland,2012-10-23 18:31:00+00:00
2013-06-27T05:34:00+00:00,"Nordkoreanske afhoppere, som ikke har kunnet forlige sig med livet i Sydkorea, forsøger i stigende antal at komme videre til europæiske lande. Sydkoreanske aviser har rapporteret om flere sager, hvor kriminelle menneskesmuglere har lokket store summer ud af disse ulykkelige mennesker. ""Der er en tendens til, at strømmen til Europa vil øges i fremtiden"", skriver den italienske Nordkorea-forsker Gianluca Spezza, som er kandidatstuderende på Turku Universitet i Finland og samtidig medredaktør af den velinformerede internetside NK News, i et email-interview med nyhedssitet ""Tæt på Fjernøsten"". (Hele email-interviewet kan læses her - på engelsk.) Ifølge den sydkoreanske avis JoongAng Daily har politiet I Sydkorea afsløret et kriminelt netværk, som smuglede afhoppere videre til lande som Belgien og Storbritannien og hjalp dem med at søge om asyl der - uden at fortælle at de havde boet i Sydkorea i mellemtiden. En ung kvinde, som var smuglet til Belgien i foråret sidste år, har fået kolde fødder og er vendt tilbage til Sydkorea, hvor hun er blevet tilbageholdt. Interpol søger nu efter de tre andre nordkoreanere, som hun kom til Europa sammen med. Hun har fortalt det sydkoreanske politi, at hun mødte 20 unge landsmænd i Belgien i samme situation. Antallet af nordkoreanere, som har søgt om asyl i Belgien, er steget dramatisk fra 16 i 2010 til 83 i 2012, oplyser den sydkoreanske avis. I den store sammenhæng er det ikke ret mange menneskeskæbner, det handler om. Men ""tendensen antyder, at flere nordkoreanere vil vælge alternative steder i fremtiden, hvilket selvfølgelig ikke vil gøre deres problemer med at tilpasse sig mindre fra den ene dag til den anden"", skriver Gianluca Spezza. Mange afhoppere fra Nordkorea har svært ved at blive integreret i Sydkorea, og i deres frustration er de et let bytte for gangstere, som lokker dem til at flygte videre til fjerne lande - selv til det fjerne Europa. Gianluga Spezza peger på en lang række årsager til, at der næpe nogensinde bliver tale om nogen folkevandring. Den enorme afstand, mangel på viden om Europa, omkostningerne ved rejsen, sprogbarrieren - og det faktum at nordkoreanerne siden barndommen har lært, at omverdenen er ""et ondt og farligt sted"". Den primære årsag til, at mange af de unge afhoppere, hvoraf et flertal er kvinder, prøver at flygte videre, er, at de har lidt for mange nederlag i Sydkorea. ""Syden er et meget konkurrencepræget sted, der er en forskel i indstilling, sprog og arbejdsvaner"", fortæller Gianluca Spezza. Og der er ""tunge psykologiske problemer for nordkoreanske afhoppere, som er gået gennem hårde tider i Nordkorea og under deres flugt"". De er blevet ""solgt, gjort til slaver, anholdt, udvist og slået"", og ""mange af dem har måttet tage brutale beslutninger om at efterlade deres familier"". ""Det er klart, at en enkel velkomstpakke med økonomisk støtte og nogle få måneders optræning til et nyt liv ikke kan skabe bro over denne afgrund. Det hjælper, men det er virkelig ikke nok"", skriver han. Her kommer de skruppelløse sydkoreanske gangstere ind i billedet. De lokker de ulykkelige unge til at tage lån i sydkoreanske banker, som de aldrig har tænkt sg at betale tilbage, og derpå tager de sig godt betalt for at hjælpe dem til Europa med falske papirer. Derefter efterlader de i mange tilfælde deres ofre uden støtte og opbakning i et endnu mere fremmed land. Denne trafik har faktisk fundet sted i ti år, og ""indtil for nylig synes deres foretrukne mål i Europa at have været Storbritannien"", fortæller Gianluca Spezza. Det ulykkelige er, at de ofte lider samme skæbne i Europa, som de har lidt i Sydkorea. ""De savner deres familier, de kæmper med sproget, de slås med at finde en plads i de europæiske samfund, som er alt for nye for dem, alt for hurtige, og meget mere konkurrenceprægede, end de var vant til i Nordkorea"", fortæller Gianluca Spezza til ""Tæt på Fjernøsten"". Han påpeger, at det er begrænset, hvad de europæiske lande kan gøre for at hjælpe de unge afhoppere, når de bliver opdaget. ""Hvis de anerkender dem som asylsøgere, betyder det, at deres hjemland Nordkorea opfattes som et land, hvor menneskerettighederne undertrykkes - og det vil Nordkoreas regime ikke bryde sig om"", forklarer han. Det vil kunne underminere de europæiske regeringers politik, som ellers går ud på meget forsigtigt at skabe dialog og samarbejde med Nordkorea og inddrage det lukkede land i verdenssamfundet. ""Nogle EU-lande vil kunne gøre gode ting for dem, men de må være forberedt på at bruge betydelige beløb, hvis antallet af flygtninge stiger. Jeg tror, at de skandinaviske lande og landene i Nordeuropa med deres tradition for multikulturalisme, velfærd og offentlig udannelse og sundhedspleje vil være et meget godt miljø for grupper af nordkoreanske flygtninge til at starte et nyt liv i"", skriver Gianluca Spezza. Ellers er der stor risiko for, at de rodløst vil flyde videre ud i verden. - Nogle afhoppere slår aldrig rod noget sted, som en koreansk menneskesmugler siger til den sydkoreanske avis JoongAng Daily. De bliver ved med at vandre fra land til land. Sydkorea, USA og Europa. De flyder i bogstaveligste forstand væk.",Flere nordkoreanske afhoppere kommer ulovligt til Europa,http://dr.dk/nyheder/udland/flere-nordkoreanske-afhoppere-kommer-ulovligt-til-europa,2013-06-27 05:34:00+00:00
2013-04-20T12:43:00+00:00,"Mere end halvdelen af den syriske befolkning vil med al sandsynlighed have behov for nødhjælp ved udgangen af året. Det vil gøre den mere end to år lange og ekstrem blodige borgerkrig til en af de værste kriser, det internationale samfund nogensinde har haft med at gøre. Advarslen kommer fra FN's højkommissær for flygtninge, António Guterres. Det skriver den britiske avis The Guardian. Højkommissæren har haft ansvaret for nogle af de værste humanitære kriser, blandt andet dem i Afghanistan og Irak. Men den syriske borgerkrig er mere brutal end begge og er allerede nu den største humanitære krise siden Den Kolde Krig, lyder det. António Guterres' vurdering kommer, efter at FN har offentliggjort nye data, der viser, at 6,8 millioner syrere har akut brug for nødhjælp. Det tal forventes hurtigt at stige til mindst 10 millioner - mere end halvdelen af Syriens befolkning ved konfliktens udbrud. Ifølge et andet FN-organ, UNICEF, er halvdelen af de nødlidende børn. - Jeg kan ikke huske nogen anden krise, hvor vi hver dag siden februar har set 8.000 mennesker flygte på tværs af grænserne. - Alt taget i betragtning er det her den mest dramatiske humanitære krise, vi nogensinde har stået over for, siger António Guterres til The Guardian. I en tale adresseret til FN's Sikkerhedsråd sagde en kritisk António Guterres, at ""der ikke har været noget som helst fremskridt i forhandlingerne om en politisk løsning"". Borgerkrigen gik for et par måneder siden ind i sit tredje år og udkæmpes i stigende grad af sekteriske grupper, der bidrager til et særdeles kompliceret billede i forhold til en løsning på konflikten. Tal fra FN's flygtningehøjkommissariat viser, at 1,3 millioner syrere er flygtet ud af landet i de seneste to år. Desuden menes der at være mindst tre millioner internt fordrevne syriske flygtninge, hvoraf mange har yderst begrænsede midler at forsørge sig selv og familien for. Flygtningelejre i det nordlige Jordan, det sydlige Tyrkiet og i Libanons Bekaa-dal er allerede overfyldte, selvom stadig flere ankommer hver eneste dag. USA har ind til videre givet cirka 385 millioner dollar i humanitær bistand, hvoraf næsten 216 millioner dollar er blevet brugt på behovene inde i Syrien. Donorer lovede på en konference i Kuwait i januar at bidrage med 1,5 milliarder dollars til det syriske folk, hvoraf 520 millioner dollar var øremærket mennesker fanget inde i selve landet. Men til dato er kun omkring 30 procent af de lovede midler rent faktisk blevet modtaget. Omkring 70.000 mennesker har foreløbig mistet livet i konflikten.",Syrien: FN advarer om værste humanitære krise nogensinde,http://dr.dk/nyheder/udland/syrien-fn-advarer-om-vaerste-humanitaere-krise-nogensinde,2013-04-20 12:43:00+00:00
2012-04-09T20:54:00+00:00,"Aftægtsboligen står klar hjemme i Tyrkiet, Bosnien eller Serbien, og flere flygtninge og indvandrere vælger nu at rejse hjem for at tilbringe deres otium i hjemlandet, skriver Kristeligt Dagblad. En opgørelse fra Dansk Flygtningehjælp viser, at 613 flygtninge og indvandrere rejste frivilligt hjem i 2011 mod 370 i 2010. To tredjedele af de hjemvendte er pensionister, og organisationen modtager i det hele taget flere henvendelser fra nydanskere, som ønsker at undersøge muligheden for at blive gamle i hjemlandet. - De største grupper er bosniere, tyrkere og serbere, og langt de fleste er ældre, som har en eller anden form for pension. De fortæller, at de gerne vil være gamle i hjemlandet, hvor de har familie og føler sig mindre ensomme, siger repatrieringskonsulent Vagn Klim Larsen i Dansk Flygtningehjælp og fortsætter_ - De er bange for at dø i Danmark, og de er bekymrede for udsigten til at blive så syge og dårlige i Danmark, at de ikke kan klare sig og må flytte på plejehjem. Ifølge Dansk Flygtningehjælp skyldes den øgede interesse for repatriering først og fremmest, at den økonomiske støtte til hjemvendte flygtninge blev forhøjet i 2010. En flygtning eller indvandrer, der ønsker at slå sig ned i hjemlandet, modtager 123.290 kroner til at begynde et nyt liv. Desuden er der mulighed for at få hjælp til blandt andet rejseudgifter, sundhedsforsikring det første år, og i nogle tilfælde kan de hjemvendte få en del af deres danske pension udbetalt. - Det er en meget stor beslutning at slå sig permanent ned i hjemlandet. En flygtning kan vende tilbage til Danmark inden for et år, men indvandrere har ikke ret til at vende tilbage. Når de først er rejst ud, mister de deres rettigheder i Danmark. Vi råder derfor til at overveje beslutningen meget grundigt, siger Vagn Klim Larsen.",Flere indvandrere vil være gamle i hjemlandet,http://dr.dk/nyheder/indland/flere-indvandrere-vil-vaere-gamle-i-hjemlandet,2012-04-09 20:54:00+00:00
2013-01-23T21:07:00+00:00,"Blot i de seneste syv dage har omkring 20.000 syriske flygtninge krydset grænsen til Jordan for at komme i sikkerhed fra kampe og blodsudgydelser i deres hjemland. Det er det største rykind af syriske flygtninge, som Jordan har oplevet i de knap to år, den blodige konflikt i Syrien har varet, siger landets udenrigsminister, Nasser Judeh. - Det, vi har set i forhold til tilstrømning af syriske flygtninge, der kommer til Jordan, er uden fortilfælde og større end på noget andet tidspunkt i de seneste to år, siger ministeren. - 20.000 syrere er rejst ind i Jordan siden i torsdags. Jordan er et af de nabolande, der har åbnet grænserne og etableret lejre for et stort antal syrere, der er flygtet fra urolighederne i deres hjemland. De seneste tal fra FNs flygtningeorganisation, UNHCR, viser, at 204.303 syriske flygtninge er registreret som flygtninge i Jordan eller har henvendt sig til UNHCR i landet for at blive registreret. Samlet set er der i Syriens nabolande - Tyrkiet, Libanon, Jordan, Irak samt i Egypten - knap 700.000 mennesker, der er registreret eller ved at blive registreret af UNHCR som flygtninge fra Syrien. Reelt menes tallet at være højere, fordi en del søger tilflugt i andre lande uden at blive registreret. /ritzau/Reuters",20.000 syrere er flygtet til Jordan på en uge,http://dr.dk/nyheder/udland/20000-syrere-er-flygtet-til-jordan-paa-en-uge,2013-01-23 21:07:00+00:00
2013-01-06T15:20:00+00:00,"Næsten 9000 syrere - hovedsageligt kvinder og børn - er i årets første dage flygtet til Jordan for at undgå blodsudgydelserne i deres hjemland, siger en talsmand for den jordanske regering. - Omkring 8835 syrere er flygtet til kongeriget siden den 1. januar, siger Anmar Hmud, som er den jordanske regerings talsmand for flygtningespørgsmål. - De fleste af dem er kvinder og børn, som kommer fra Syriens sydlige områder, deriblandt Daraa, siger han. Hmud siger, at Jordan nu huser omkring 290.000 syrere - deriblandt godt 62.000 i flygtningelejren i Zaatari-ørkenen nær grænsen. En jordansk sikkerhedskilde siger, at ""1800 personer fra det syriske militær"" har søgt tilflugt i Jordan, siden oprøret mod præsident Bashar al-Assad brød ud i foråret 2011. Mindst 60.000 er blevet dræbt under konflikten, vurderer FN. FN forudsiger også, at det samlede antal syriske flygtninge i nabolandene vil blive fordoblet frem til juni og nå op på 1,1 millioner, medmindre borgerkrigen bliver afsluttet. Ifølge de seneste tal fra Tyrkiet, Libanon, Jordan, Irak og det nordlige Afrika er omkring 520.000 syrere registreret eller ved at blive registreret som flygtninge, sagde FN's flygtningehøjkommissariat, UNHCR, før nytår. De fleste syrere er flygtet til Libanon, Jordan og Tyrkiet, viser tallene. /ritzau/Reuters",Tusindvis af syrere flygter til Jordan,http://dr.dk/nyheder/udland/tusindvis-af-syrere-flygter-til-jordan,2013-01-06 15:20:00+00:00
2012-12-18T16:26:00+00:00,"De palæstinensiske flygtninge, der i tusindvis strømmer ud fra flygtningelejren Yarmouk syd for den syriske hovedstad Damaskus, har desperat mangel på steder at tage hen. - Folk er flygtet i hundredvis, i tusindvis, fra flygtningelejren over de sidste to dage. Der er ikke nogen, der kan give præcise tal på, hvor mange der er flygtet, men vi snakker om tusinder af flygtninge, siger Charlotte Kjørup, leder af Dansk Flygtningehjælps indsats i Syrien. Hun fortæller, at mange af hendes syriske kolleger kommer forbi området omkring flygtningelejren, når de skal på arbejde i Damaskus om morgenen. - Der har det været sådan de sidste to dage, at folk sover simpelthen på vejene, siger Charlotte Kjørup. I weekenden bombarderede syriske kampfly Yarmouk fra luften, fordi oprørere har indtaget lejren. Dansk Flygtningehjælp er en ud af kun syv internationale organisationer, der har fået tilladelse af det syriske styre til at hjælpe de mennesker, der er påvirket af krigen eller er tvunget til at forlade deres hjem på grund af den blodige konflikt. Men det er vanskeligt for organisationerne at finde et midlertidigt tag over hovedet til de mange palæstinensere, der flygter fra Yarmouk-lejren nu, fordi der på forhånd er fyldt op mange steder af internt fordrevne syrere. - Damaskus er lige nu beboet af alle de syrere, der selv har været tvunget til at flygte fra deres hjem på grund af den voldelige konflikt. Det er ikke så nemt at få de palæstinensiske flygtninge ind de samme steder som syrerne lige nu, fortæller Charlotte Kjørup. Der findes ikke præcise tal på, hvor mange palæstinensiske flygtninge der bor i den store Yarmouk-lejr, men ifølge Dansk Flygtningehjælp er det omkring 1,2 millioner mennesker. Yarmouk er den ældste palæstinensiske flygtningelejr i regionen. /ritzau/",Flygtningehjælp: Folk sover på vejene i Syrien,http://dr.dk/nyheder/udland/flygtningehjaelp-folk-sover-paa-vejene-i-syrien,2012-12-18 16:26:00+00:00
2012-11-08T22:54:00+00:00,"De seneste måneder har romafamilier fra EU-kandidatlandet Serbien - og ikke krigshærgede lande som Afghanistan og Syrien - udgjort den største gruppe flygtninge herhjemme. Det viser nye tal fra Rigspolitiet, skriver Politiken. - Asylmønstret har ændret sig meget i 2012. Vi bruger store ressourcer på at behandle serbernes sager, fordi der som regel er tale om romafamilier på op til otte mennesker. Samtidig er udsendelsen af dem forbundet med store praktiske problemer. - Nogle familiemedlemmer går under jorden, mens andre sidder fængslet og venter på at blive sendt ud, siger Claus Birkelyng, vicepolitiinspektør i Nationalt Udlændingecenter under Rigspolitiet, til Politiken. I år har ingen serbere fået asyl, fordi sagerne i løbet af et par uger bliver hastebehandlet af politiet og Udlændingestyrelsen som ""åbenbart grundløse"". Men herefter søger mange serbiske ansøgerne i stedet om humanitært ophold og kan på den måde blive i Danmark i de gennemsnitligt seks måneder, som sagsbehandlingen tager. Her bor familierne i landets asylcentre, der i forvejen mangler pladser. I år har fem af 348 serbere fået humanitært ophold, og det er en stor belastning for det danske asylsystem, vurderer seniorforsker i europæisk flygtningeret ved Dansk Institut for Internationale Studier, Thomas Gammeltoft-Hansen: - Det er helt klart et problem, at flygtningestrømmen fra Serbien optager pladser i asylsystemet. - Især hvis der efterfølgende søges og gives afslag på humanitær opholdstilladelse, for så forlænger det sagsbehandlingen yderligere, siger han til Politiken. Målt på asylsøgere i EU ligger Serbien nu på niveau med Irak og Afghanistan, viser tal fra FN. Det har fået flere EU-lande til at kræve visumfriheden suspenderet for Serbien.",Romaer presser danske asylcentre,http://dr.dk/nyheder/indland/romaer-presser-danske-asylcentre,2012-11-08 22:54:00+00:00
2011-03-21T16:45:00+00:00,"I år fylder verdens største flygtningelejr 20 år. I nogle familier er det tredje generation, der fødes og vokser op i lejren i Kenya. Håbløsheden og frustrationen stiger blandt de 330.000 beboere, og flere unge lader sig hverve til militserne i Somalia. Peter Klansøe er leder af Dansk Flygtningehjælps indsats på Afrikas Horn og har på få år set flygtningelejren Dadaab svulme op. - Den er oprindelig bygget til at huse 90.000 flygtninge, men er i dag hjem for 330.000. Nærved 60 procent af flygtningene er under 18 år. Der er intet at lave i lejren og ingen udsigt til, at forholdene ændrer sig. Det gør militsernes tilbud fristende. - I øjeblikket lyder det på 300 dollars om måneden plus mad og logi, og det er meget attraktivt i forhold til at sidde i et telt i ørkenen, siger Peter Klansøe. Selv om hjælpeorganisationerne forsøger at registrere alle flygtningene, har ingen helt styr på, hvor mange der kommer og går i Dadaab. - Vi ved det ikke præcist, men jeg anslår, at 10 -30 unge lader sig hverve hver måned, siger Peter Klansøe.",Militser rekrutterer i flygtningelejr,http://dr.dk/nyheder/udland/militser-rekrutterer-i-flygtningelejr,2011-03-21 16:45:00+00:00
2012-07-31T20:33:00+00:00,"Tilstanden i Syrien er så alvorlig, at mindst 276.000 mennesker er flygtet fra landet under oprøret, som brød ud i marts sidste år og siden er intensiveret. Tallet er offentliggjort af FN's Flygtningehøjkommissariat, UNHCR, som baserer dets oplysninger på tal fra de lande, som tager imod flygtningene - Tyrkiet, Jordan, Libanon, Irak og Algeriet. Mere end 70.000 syrere er flygtet til Tyrkiet, og mindst 140.000 har krydset grænsen til Jordan. Libanon har 31.000 syriske flygtninge, mens Irak har modtaget 11.000 og Algeriet op mod 25.000 flygtninge. Melissa Fleming, UNHCR talsperson, beskriver det som en ""stabil strøm"" af flygtninge. UNHCR fortæller, at man indtil videre har registreret og givet hjælp til 129.240 syriske flygtninge. Situationen forværres yderligere af, at de mennesker, som har held med at komme ud af Syrien, har sværere end tidligere ved at klare sig selv. Også internt i Syrien er mange flygtet. For to dage siden sagde FN, at 200.000 mennesker i løbet af to dage var flygtet fra Syriens største by, Aleppo, hvor præsident Bashar al-Assads styrker har intensiveret deres angreb. I Aleppo har regeringsstyrker i den seneste uge har fået forstærkninger i form af flere soldater, kampvogne og helikoptere for at kunne angribe oprørerne, der har bidt sig fast i størstedelen af landets største by med omkring 2,5 millioner indbyggere. På trods af den meget farlige situation fortsætter Røde Halvmåne, FN og private organisationer med at levere nødhjælp, hvor det er muligt. Flere end 20.000 mennesker er ifølge Syriens Observatorium for Menneskerettigheder blevet dræbt i Syrien siden begyndelsen på det oprør, der har haft som mål at få afsat præsident Bashar al-Assad og hans regime. Det er umuligt at få dødstallene bekræftet. I slutningen af 2011 indstillede FN optællingen af tilskadekomne i den blodige konflikt.",FN: Mere end 276.000 syrere er flygtet,http://dr.dk/nyheder/udland/fn-mere-end-276000-syrere-er-flygtet,2012-07-31 20:33:00+00:00
2012-06-27T08:20:00+00:00,"Australsk redningsmandskab har reddet 123 bådflygtninge fra druknedøden, efter deres båd kæntrede i Det Indiske Ocean. Der var mellem 123 og 133 mennesker om bord, oplyser Australiens premierminister, Julia Gillard. Flygtningene i båden slog alarm til australske myndigheder via en satellittelefon, da deres båd begyndte at tage vand ind, oplyser landets grænsepoliti. Båden kæntrede omkring 200 kilometer nord for Christmas Island. Ifølge den australske tv-station ABC er størstedelen af flygtningene fra Afghanistan, og der er en del kvinder og børn i blandt dem. Ulykken kommer få dage efter, at en anden båd med omkring 200 flygtninge om bord torsdag forulykkede i Det Indiske Ocean, da den var på vej mod Australien. Redningsmandskab reddede 110 af dem i sikkerhed og bjærgede 17 omkomne. Der er ikke fundet flere overlevende efter torsdagens forlis, oplyser australske myndigheder.",Bådflygtninge reddet efter kæntring,http://dr.dk/nyheder/udland/baadflygtninge-reddet-efter-kaentring,2012-06-27 08:20:00+00:00
2012-03-27T18:40:00+00:00,Hvad sker der i et lukket Syrien? I omtrent en uge har mellemøstkorrespondent Puk Damsgård og fotograf Betina Johnbeck talt med flygtninge og aktivister ved grænsen.,BILLEDSERIE: Det lukkede Syrien,http://dr.dk/nyheder/billedserie-det-lukkede-syrien,2012-03-27 18:40:00+00:00
2011-06-02T11:14:00+00:00,"Mellem 200 og 270 mennesker frygtes druknet, efter at et skib med flygtninge er kæntret i Middelhavet, skriver Tunesiens statslige nyhedsbureau, Tap. Den tunesiske kystvagt har reddet 570 andre, der var om bord på skibet. De savnede frygtes at være druknet, da de panisk forsøgte at komme af båden, rapporterer Tap. - Alle de overlevende er fra forskellige afrikanske lande, siger en embedsmand i den tunesiske havneby Sfax, hvor de overlevende blev bragt hen efter redningsaktionen, der blev vanskeliggjort af dårligt vejr. Båden fik problemer tirsdag omkring 20 kilometer fra den tunesiske ø Kerkennah, og om bord på skibet var flygtninge, der flygter fra volden i Libyen. Tusinder af mennesker på flugt fra de folkelige oprør i Nordafrika har sat kurs mod Italien i skrøbelige skibe i de seneste måneder og har skabt en flygtningekrise på den italienske ø Lampedusa, hvor myndighederne kæmper med at håndtere den massive tilstrømning. Så sent som tirsdag ankom næsten 1000 mennesker i både fra Libyen til Lampedusa. De i alt 963 illegale indvandrere, heriblandt 130 kvinder og 40 børn, var alle fra Afrika syd for Sahara. For en uge siden ankom omkring 1450 andre til Lampedusa. Ifølge de italienske myndigheder er der kommet i alt 40.000 illegale indvandrere til Italien i år. Halvdelen kommer fra Tunesien, hvor et folkeligt oprør væltede styret tidligere på året.",270 savnes efter forlis i Middelhavet,http://dr.dk/nyheder/udland/270-savnes-efter-forlis-i-middelhavet,2011-06-02 11:14:00+00:00
2012-04-13T05:00:00+00:00,"Det seneste år er henved hundredetusinde afghanske flygtninge vendt hjem, og FNs flygtningehøjkommissariat anslår, at yderligere 4-800.000 rejser tilbage i år og næste år. Men der venter dem rystende dårlige forhold i Afghanistan, fortæller chefen for Dansk Flygtningehjælps internationale afdeling, Ann Mary Olsen, som netop har været i den afghanske hovedstad. - Vi har set børn på helt ned til to år i bare tæer i 15 graders frost, siger Ann Mary Olsen. Hun er chokeret over vilkårene og opfordrer til politisk handling. - Selv om konflikten i Afghanistan har varet i 30 år, så skal der findes en løsning, så de mange mennesker bliver hjulpet tilbage til en tålelig tilværelse. De fleste opholder sig i lejre omkring Kabul. Flygtningene søger til hovedstaden for at få sikkerhed og mulighed for daglejerarbejde. Lejrene består af lerklinede hytter, hvor flygtningene sover på det bare mudder, og vind og sne pisker ind i revnerne. Nogle har fået presenninger til at lægge over som tag og som underlag inde i hytterne af Dansk Flygtningehjælp, som også har uddelt varmt undertøj til børnene. Men der mangler adgang til vand og sanitet skoler til børnene. FNs flygtningehøjkommissariat arbejder i øjeblikket på at få den afghanske regerings opbakning til at etablere 40 nye og bedre lejre.",Flygtningebørn uden sko i frostvejr,http://dr.dk/nyheder/udland/flygtningeboern-uden-sko-i-frostvejr,2012-04-13 05:00:00+00:00
2011-02-27T09:49:00+00:00,"Læger frygter, at det får alvorlige konsekvenser for indvandrere og flygtninges sundhed, når de selv skal betale for en tolk ved lægebesøg. I værste fald kan det koste liv, hvis patienterne ikke forstår, hvad lægene siger, lyder kritikken. - Når der ikke længere er fri adgang til tolkebistand, vil en stor del af de etniske minoriteter være ude af stand til at kommunikere klart, når de går til læge, siger professor og overlæge Morten Sodemann, fra Odense Universitetshospital. - Det kan ikke undgå at få følger for deres helbred, og i nogle tilfælde vil det betyde en øget dødelighed, fastslår overlægen. Han står bag en ny rapport ""Tolkelovens præmisser og sundhedskonsekvenser"", som skønner, at omkring 47.000 personer med ingen eller sparsomme danskkundskaber rammes af den nye lov. Den træder i kraft 1. juni og betyder, at indvandrere og flygtninge, der har været i landet i mere end syv år, skal betale et gebyr på omkring 150 kroner, hvis de har behov for en tolk under et læge eller sygehusbesøg. Også Lægeforeningen er kritisk over for loven. - Loven vil ramme de dårligst uddannede og dem, der kommer fra de svageste sociale kår. I forvejen kan det som læge være svært at hjælpe dem, og hvis de ikke har råd til tolk, bliver det endnu sværere, siger næstformand Yves Sales. Kritikken afvises af sundhedsminister Bertel Haarder, som mener, at gebyret er så lavt, at det vil være muligt at betale for de fleste. - Når alle i Sverige, også indvandrere og flygtninge, kan betale 150 kroner for et lægebesøg, så tror jeg også, at man i Danmark kan finde ud af det, siger han.",Læger: Betaling for tolk kan koste liv,http://dr.dk/nyheder/indland/laeger-betaling-tolk-kan-koste-liv,2011-02-27 09:49:00+00:00
2013-02-25T07:56:00+00:00,"- Timbuktu. - Timbuktu. - Timbuktu. - Hjem. Svaret er det samme, når man spørger de mange ventende på busstationen i Malis hovedstad Bamako om deres destination. Der er en regulær folkevandring af malisere på vej til Timbuktu. På vej hjem. Byen blev for kort tid siden befriet af franske soldater. Islamisterne er drevet på flugt, og det får mange af de fordrevne flygtninge til at vende hjem. DRs Thomas Ubbesen har talt med flygtninge i Malis hovedstad Bamako, som nu glæder sig til at komme tilbage til det nordlige Mali. Men kampene fortsætter. Derfor er der også et håb om, at de franske styrker ikke rejser hjem igen foreløbig. - Vi mener ikke, at den franske hær kan vende hjem, før det står klart, hvad det her skal ende med, siger skolelæreren Hamadoun Diallo. Se hele Thomas Ubbesens reportage fra Mali øverst her på siden.",Massiv folkevandring i gang i Mali,http://dr.dk/nyheder/udland/massiv-folkevandring-i-gang-i-mali,2013-02-25 07:56:00+00:00
2011-12-18T01:37:00+00:00,"En træskib med antagelig omkring 250 flygtninge fra Mellemøsten er sunket ud for Java i Indonesien på vej til Australien. 33 af de ombordværende er reddet. - Båden sank lørdag aften, og en redningsaktion er i gang, fortæller en repræsentant for det indonesiske redningshold, Brian Gauthier, til det nationale indonesiske nyhedsbureau Antara. - Eftersøgningen efter overlevende besværliggøres af ekstremt dårligt vejr med ringe sigtbarhed, tilføjer han. 33 overlevende er bragt til byen Prigi på det østlige Java, cirka 30 kilometer fra det sted, båden forliste. Ifølge Brian Gauthier er det en kamp med tiden at få reddet flere fra flygtningebåden. Skibet menes at være et traditionelt fiskefartøj med en kapacitet på 100 ombordværende. En af de reddede, den 24-årige Esmat Adine fra Afghanistan, har forsøgt at give redningsholdet et billede af, hvor mange passager, der var på skibet. - Han vidste det ikke præcist, men beretter, at fire busser med cirka 60 voksne passagerer eller flere, kom til den havn, som de sejlede ud fra, fortæller en tolk, som har interviewet den unge afghaner. Ifølge Esmat Adine var båden på vej til den australske ø Christmas Island.",Flygtningeskib forlist ud for Java,http://dr.dk/nyheder/udland/flygtningeskib-forlist-ud-java,2011-12-18 01:37:00+00:00
2010-08-13T05:41:29+00:00,"Den canadiske flåde satte hurtigt ind, da et skib med 490 tamilske flygtninge nærmede sig den canadiske kyst. Skibet har været til søs i flere måneder og sejlet over 10.000 kilometer fra Asien til Canada. Flere af flygtningene ombord er syge og afkræftede. Men det er ikke det eneste problem. Ifølge den sri lankanske regering er mange af de 490 ombord nemlig medlemmer af oprørsgruppen De Tamilske Tigre. En gruppe, som er på EU's og også Canadas terrorliste. Og det bekymrer canadierne: - Vi vil sikre os, at canada ikke bliver et tilflugtsmål for medlemmer af terrororganisationer, siger landets sikkerhedsminister Vic Toews. Canada er et populært mål for tamiler, da der i forvejen bor 300.000 i landet.",Tamilsk flygtningeskib eskorteret i canadisk havn,http://dr.dk/nyheder/udland/tamilsk-flygtningeskib-eskorteret-i-canadisk-havn,2010-08-13 05:41:29+00:00
2011-10-19T03:45:00+00:00,"Siden 1. juni har flygtninge og indvandrere, der har boet i Danmark i mere end syv år, selv skulle betale 150 kr. for en tolk. Men ifølge sygehusene og regionerne koster ordningen næsten ligeså meget at administrere, end hvad den reelt set giver af indtægter, og derfor er regeringen nu villig til at afskaffe gebyret ved de kommende finanslovsforhandlinger. - Alt tyder på, at den tolkelov, som den tidligere regering indførte, har nogle rigtig dårlige effekter. Sygehusene oplever en stor stigning i administrativt bøvl, og der er desuden en fare for, at syge patienter fravælger at gå til lægen, fordi de ikke har råd til at betale gebyret. Derfor ser jeg ikke nogen forhindringer i at afskaffe gebyret, siger sundhedsminister Astrid Krag (SF) til P3 Nyheder. En opgørelse som regionerne har foretaget for DR Nyheder viser, at sygehusene i perioden 1. juni til 30. september har udskrevet regninger for tolkning for i alt 214.200 kroner. Men beløbet er væsentligt mindre, når man samtidigt fratrækker sygehusenes administrationsomkostninger. Sygehuspersonalet skal nemlig registrere de patienter, der har brug for en tolk. Der skal laves kodninger, sendes regninger og holdes snor i de borgere, der ikke betaler til tiden. - Det er simpelthen en unødvendig og dyr administrativ omkostning. Det kan slet ikke betale sig i forhold til, hvad man får ud af besværet. Jeg tror ikke et øjeblik på, at man får mere sundhed for pengene. Og jeg tror heller ikke på, at det får flere flygtninge og indvandrere til at lære dansk, siger Ulla Astman (S), formand for regionernes sundhedsudvalg. Sygehusene i Region Midtjylland og Region Nordjylland har tilsammen foreløbigt sendt 144 regninger for tolkning. Hvis alle overholder betalingsfristen, vil det indbringe 21.600 kroner. - Det er i bund og grund spild af tid. En masse folk bliver jo sat til at lave et registreringsarbejde, der stort set ikke har nogen betydning, fortæller centerchef ved Århus Universitetshospital Kristjar Skajaa. Også på Odense Universitetshospital har overlæge Morten Sodemann været frustreret over det ekstra papirarbejde, som tolkeloven har medført: - Problemet er, at vi skal bruge så meget tid på at beskæftige os med noget, som intet har at gøre med patientens sygdom, symptomer og vores behandling og undersøgelse. Derfor er Morten Sodemann glad for, at den nye regering har tænkt sig at afskaffe tolkegebyret ved de kommende finanslovsforhandlinger. - Jeg ser frem til at behandle de borgere, der i forvejen tilhører den svageste gruppe i samfundet og som er svære at komme ind på livet af, uden at bekymre mig om diverse gebyrer og regninger, siger han til P3 Nyheder.",Regeringen vil afskaffe omstridt tolkegebyr,http://dr.dk/nyheder/politik/regeringen-vil-afskaffe-omstridt-tolkegebyr,2011-10-19 03:45:00+00:00
2010-07-19T12:22:00+00:00,"Flygtninge og indvandrere vil fortsat få tolkebistand, når de ved ankomsten til Danmark skal skrive under på diverse erklæringer, eller hvis de bliver syge og skal til læge eller indlægges på sygehus. Det siger Karsten Lauritzen, som er integrationsordfører for Venstre, til P1 Morgen. Regeringens genopretningsplan lægger op til at spare 15 millioner kroner på tolkebistand, men det skal ske ved hjælp af effektiviseringer og forbedringer, siger Karsten Lauritzen. - Vi bruger i øjeblikket omkring 350 millioner om året på tolkebistand, så selvfølgelig kan det lade sig gøre at finde 15 millioner og stadig sørge for tolke til dem, der har behov, og fortsat overholde alle internationale forpligtelser, siger han. Det glæder Bettina Post, formand for Dansk Socialrådgiverforening, som ellers havde spået, at Danmark ville blive ren bananrepublik, hvis den gratis tolkebistand forsvandt. - Jeg håber, Karsten Lauritzen har sit bagland i orden, siger hun til P1 Morgen. Det er tidligere blevet besluttet, at der fra 2011 kommer brugerbetaling for tolkebistand i sundhedsvæsnet for alle flygtninge og indvandrere, der har været i landet i mere end syv år.",Venstre freder tolkebistand,http://dr.dk/nyheder/politik/venstre-freder-tolkebistand,2010-07-19 12:22:00+00:00
2012-10-14T04:00:00+00:00,"- Den anden dag talte jeg i telefon med min morbror i Syrien, og jeg kunne høre bomberne regne ned udenfor, fortæller en tydeligt bevæget Haifaa Awad En stor del af den 25-årige dansk-syrers familie bor i et land, der siden foråret 2011 har været begravet i en nådesløs borgerkrig mellem oprørere og den siddende diktator, Bashar al-Assad. Haifaa Awad og andre unge syrere i Danmark vil nu gøre en forskel. - Vi har nået en frustrationstærskel, hvor det, som pårørende til mennesker i Syrien, er svært at rumme sig selv. Vi føler, at vi skal gøre noget, og derfor har vi startet en indsamling, hvor vi beder om donationer til køb af lægeudstyr, der skal bruges i flygtningelejre i området, og derfor rejser vi også selv ned for at hjælpe til, siger Haifaa Awad. Indsamlingen foregår via Facebook, og 22. oktober pakker Haifaa Awad sammen med sin veninde, Lamaa Al-Farra, en rygsæk fyldt med bandager, antibiotika og andet lægeudstyr, som de skal til Jordan for at aflevere i en lejr for syriske flygtninge. I alt har de cirka 100 kilo udstyr med sig, som er doneret af Herlev Hospital. - Det er ikke fordi, vi føler os specielt udvalgte, men nu har den her konflikt strakt sig over halvandet år, og det internationale samfund gør ikke noget. Der sker ikke noget. Vi håber, at vi kan gøre bare en lille forskel, siger Haifaa Awad. Facebookgruppen, hvor indsamlingen foregår, startede i torsdags blandt de unges venner og familie, men i løbet af kort tid var interessen så stor, at de besluttede at få en godkendelse til at lave en offentlig indsamling. Pengene, som samles ind, går ubeskåret til lægeudstyr, som de to unge kvinder køber lokalt i Jordan, når de er nået frem. Alle øvrige udgifter, Haifaa Awad og Lamaa Al-Farra har ved rejsen, betaler de selv. - Det er et ønske, vi har gået med i rigtig lang tid: At kunne gøre noget for de mange syriske flygtninge, der hele tiden strømmer over grænsen, og som Jordan egentlig ikke har kapacitet til, siger Haifaa Awad. De to medicinstuderende kvinder skal kun opholde sig i og omkring den syriske flygtningelejr i syv dage, og derfor gør Haifaa Awad sig heller ikke nogen forhåbninger om, at hendes indsats alene kan redde den ulykkelige situation, som mange syriske flygtninge er i. - Vi tror ikke, at vi er en hjælpeorganisation, som skal gøre noget for 30.000 flygtninge, men vi vil gerne vise vores solidaritet ved at være der som mennesker og lade flygtningene vide, at vi unge i Danmark også tænker på dem og ser deres smerte. Indsamlingen fortsætter frem til 24. oktober.",Frustreret: Jeg kunne høre bomberne,http://dr.dk/nyheder/indland/frustreret-jeg-kunne-hoere-bomberne,2012-10-14 04:00:00+00:00
2011-09-06T18:16:00+00:00,"Regeringen har haft held til at sætte en effektiv prop i antallet af udlændinge, der får permanent opholdstilladelse. Sidste forår indførte regeringen et nyt pointsystem. Før det fik 59 procent af de der søgte en permanent opholdstilladelse. I dag slipper kun 18 procent gennem nåleøjet. Det viser en ny opgørelse fra Integrationsministeriet. Og et håndfast jobtilbud er heller ikke nok til en permanent opholdstilladelse. Det ved den 38-årige Julien Kalimira, som har et imponerende CV. Engelsk mastergrad i Offentlig Administration, RUC Tolk, Dansk Røde Kors Asylafdeling Tolk, Flygtningehjælpen Studentermedhjælper, Integrationsministeriet Tolk, Rigspolitiet Tolk, Internationale Straffedomstol, Haag Julien Kalimira flygtede fra borgerkrigen i Congo. Efter fem år i en flygtningelejr i Rwanda blev han hentet til Danmark som kvoteflygtning i 2003. I dag bor han i København sammen med sin kæreste og parrets 2 små børn. Men efter ni år har han stadig ikke fået sin permanente opholdstilladelse. - Jeg har så meget at give noget tilbage til det danske samfund, så jeg kan ikke forstå, at de ikke vil have mig, siger Julien Kalimira til DR Nyheder. Julien Kalimira taler syv forskellige sprog og bliver derfor brugt som freelancetolk af blandt andet Rigspolitiet og Dansk Røde Kors Asylafdeling. Han vil gerne have et fast arbejde og bruger derfor alle hverdage på jobsøgning. I udlandet er den Internationale Straffedomstol i Haag klar til at ansætte Julien Kalimia i en gruppe, der skal efterforske krigsforbrydelser i Afrika. Jobbet kræver, at Julian Kalimira får udstedt danske rejsedokumenter, men det kan han ikke få, fordi Integrationsministeriets nægter ham permanent opholdstilladelse. - Jeg er deprimeret og min familie er meget ramt, fordi vi lever i fattigdom på grund af udlændingepolitikken, siger Julian Kalimira. Paradoksalt nok vil han kunne leve op til beskæftigelseskravet i pointsystemet, hvis han fik jobbet i Haag, men de danske regler kræver, at jobbet er i Danmark. Julian Kalimira er ved at miste modet. - Jeg har ingen fremtid i Congo, den er i Danmark. Og mine børns fremtid i Danmark, siger Julien Kalimira til DR Nyheder.","- Jeg taler 7 sprog, men Danmark vil ikke have mig",http://dr.dk/nyheder/indland/jeg-taler-7-sprog-men-danmark-vil-ikke-have-mig,2011-09-06 18:16:00+00:00
2012-07-24T16:43:00+00:00,"Urolighederne i Den Demokratiske Republik Congo udvikler sig fra dag til dag. Derfor er over en halv million Congolesere flygtet til lejre i nabolandene Rwanda og Uganda. Alene siden marts har 350.000 taget flugten ud af landet. Situationens alvor i landet understreges af at flygtningestrømmen vokser, på trods af at høstsæsonen netop er sat ind. Normalt er adgangen til mad et af befolkningen største problemer, men nu efterlader de både husdyr og frodige marker bag sig. - Jeg har lige hørt om nogen der efterlod 70 køer på en congolesisk mark. De kommer her til flygtningelejre i Rwanda, hvor der er i forvejen er begrænset adgang til jord, så flygtningene kommer til at være fuldt ud afhængige af hjælp fra det internationale samfund, siger Abdoulaye Balde, der leder FNs fødevareprogram i Rwanda. Kampene i Congo har stået på i årevis og kæmpes med den nationale hær på den ene side og væbnede militser på den anden. De kæmper hovedsageligt om adgang til de mange naturressourcer, der er i Congos undergrund. Udover de 535.000 der er flygtet til flygtningelejre i nabolandene Rwanda og Uganda, vurderes det at omkring to millioner er internt fordrevet i Congo, og det kan vise sig farligt for fremtiden i landet. - Det har en klart forværrende effekt, at så mange flygter fra deres dyrkede landbrug. Landbruget er jo for mange congolesere deres eneste kilde til både mad og indtægter, og uden den indkomst, vil det være svært for dem at dyrke markerne til de kommende sæsoner, hvis altså de skulle få mulighed for at tage tilbage, forklarer Anne Poulsen, der er direktør for FNs fødevareprograms nordiske kontor. Desværre ser FNs fødevareprogram da heller ikke tegn på, at urolighederne i Congo dæmper sig foreløbig. Den kraftige strøm af flygtninge til nabolandene kan også vise sig at føre til et andet problem. Lige nu er det hovedsageligt FNs fødevareprogram, der står for at brødføde de mange flygtninge, men de mangler 43 millioner dollars (ca. 265 millioner kroner) i budgettet til de kommende måneders madforsyning. - Vi skal søge midler til hvert eneste af vores projekter, og det er da en betragtelig udfordring at finde de midler vi mangler til Congo. Jeg tror det bliver svært, og udfordringen bliver bestemt ikke lettere af, at situationen ved Afrikas Horn stadig ikke er løst.",Hundredtusinder flygter fra Congo,http://dr.dk/nyheder/udland/hundredtusinder-flygter-fra-congo,2012-07-24 16:43:00+00:00
2012-06-21T10:44:38+00:00,"Et flygtningeskib med cirka 200 om bord er kæntret ud for Juleøen nord for Australien. Det oplyser den australske søredningstjeneste. Ifølge australsk politi er op mod 75 omkommet. Skibet udsendte nødsignaler inden det kæntrede 120 sømil nord for øen tidligt i morges dansk tid. - Vi mener, at der var cirka 200 personer om bord. Der er overlevende, men hvor mange ved vi ikke, siger en talsmand for den australske søredningstjeneste. Også indonesisk mandskab deltager i redningsarbejdet. Et australsk militærfly har lokaliseret skibet, og tre handelsskibe og to australske militærfartøjer er på vej. Det er uklart, hvorfra skibet kommer. Flygtninge som vil søge asyl i Australien sejler ofte fra Indonesien. Australske myndigheder har inden for det seneste døgn afvist flere skibe med tilsammen 100 flygtninge i australsk farvand, oplyser den australske indenrigsminister, Jason Clare. Inden for de seneste seks måneder er 62 skibe med i alt 4484 flygtninge blevet opbragt af australske myndigheder. I december kæntrede og sank et skib med 250 flygtninge fra Afghanistan og Pakistan i samme område. Kun 47 blev reddet.",75 omkommet da flygtningskib kæntrede,http://dr.dk/nyheder/udland/75-omkommet-da-flygtningskib-kaentrede,2012-06-21 10:44:38+00:00
2012-02-23T04:30:00+00:00,"En halv million afghanere er lige nu flygtninge i eget land. Amnesty International kalder den humanitære situation for den værste i 10 år. Og samtidig modarbejder den afghanske regering nødhjælpsarbejderne i landet. Det skriver organisationen i en ny rapport, der udkommer i dag. Rapporten, der er baseret på tre års forskning, fortæller, at mange af de fordrevne afghanere lever på sultegrænsen under kummerlige forhold i slumbyer. - Vi står over for en kæmpe humanitær, menneskelig krise, siger generalsekretær i Amnesty International Danmark, Trine Christensen. Alene rundt om hovedstaden Kabul bor der i følge Amnesty 35.000 flygtninge i 30 slumbyer. Og hver dag kommer omkring 400 nye flygtninge til. - Jeg ved ikke hvilket problem, jeg skal nævne. Manglende skolegang, arbejdsløshed, ikke at have et ordentligt sted at bo, mad, sundhed, når mine børn bliver syge, og jeg skal betale for lægen…det er alt, der er et problem, fortæller Fatima, der er flygtning og bor i en slumby ved Kabul. Netop nu er det vinter i Afghanistan med nattetemperaturer på -15 grader, hvilket forværrer situationen. Rapporten fortæller, at mindst 28 børn er døde på grund af kulden i lejrene omkring Kabul denne vinter. Desuden fortæller mange af flygtningene, at de kun er i stand til at give deres børn et enkelt måltid om dagen. Situationen forværres af, at myndighederne begrænser uddelingen af nødhjælp, fordi de ifølge rapporten vender det blinde øje til og regner med, at de mange flygtninge snart forsvinder. - Myndighederne tillader ikke, at vi graver brønde til vand i lejrene. De tillader ikke, at vi opbygger medicinske enheder. De tillader ikke, at vi bygger faciliteter til undervisning, fortæller Trine Christensen, som håber, at det internationale samfund vil lægge et større pres på regeringen i Afghanistan, så den tillader den nødvendige nødhjælp. Krigen i Afghanistan begyndte den 7. oktober 2001, da USA som en reaktion på terrorangrebet den 11. september i New York angreb Afghanistan. De civile tab i krigen er svære at fastslå. Men estimater går på, at mellem 10.000-20.000 civile har mistet livet, siden krigen begyndte.",Afghanistan nægter nødhjælp til folket,http://dr.dk/nyheder/udland/afghanistan-naegter-noedhjaelp-til-folket,2012-02-23 04:30:00+00:00
2012-03-27T18:30:00+00:00,"Hvad sker der i et lukket Syrien? I omtrent en uge har mellemøstkorrespondent Puk Damsgård og fotograf Betina Johnbeck talt med flygtninge og aktivister ved grænsen.Vi sidder udendørs i solen på en tyrkisk cafe i byen Antakya med den kurdiske aktivist Hussein fra Syrien, da en brise tager lugten af afføring med ind over bordene. - Puha, det minder mig om fængslet, siger Hussein. Inden han flygtede fra Syrien, blev han flere gange arresteret. - I cellen gjorde vi det hele. Sov, spiste og besørgede, siger aktivisten opklarende. Alle har de historier, dem der er flygtet. I omtrent en uge har vi talt med syrere, om hvad de har set og oplevet, inden de gik i sikkerhed over bjergene og ind i Tyrkiet, hvor der nu er mindst 18.000 mennesker. For de flygter i stigende tal ind over grænsen og bor nu i tætpakkede flygtningelejre. Selvom man ikke lige har hørt eller set noget i sit tv eller avis om forbrydelser i Syrien på en given dag, kan man godt regne med, at der er sket noget. For konflikten er mere omfangsrig og mere brutal, end vi kan få adgang til at se med egne øjne. Ole Solvang er researcher for menneskerettighedsorganisationen Human Rights Watch og har talt med mange øjenvidner til konflikten. - Vi hører i medierne om byer som Idlib og Homs, men i virkeligheden foregår regeringsstyrkernes angreb på mange andre byer, større eller mindre, som vi ikke hører om, hvor soldaterne angriber og slår ihjel. Derfor fortsætter folk med at flygte, som de gør, siger Solvang. Mange af dem, vi møder, kommer også fra mindre byer og landsbyer, som vi ikke umiddelbart kan placere på et kort over, hvor syriske regeringsstyrker er gået ind. Omar på kun 20 år boede med sin familie i en landsby mellem Marrat Nouman og Ariha i Idlib-provinsen, indtil soldater kom og tog ham og hans to brødre med. Den ene bror er dræbt i militærets varetægt, den anden er stadig fængslet og i live - så vidt han ved. Omar selv er sluppet ud af fængslet og ud af Syrien - men med voldsomme ar på sjæl og krop efter flere måneders tortur. Nu står han i et slidt, mørkeblåt joggingsæt uden for flygtningelejren, hvor han bor med sin aldrende far. Han har spredte dun på de unge kinder og et træt udtryk i øjnene. Når han hiver op i bukserne, blottes de mørke pletter på underbenene. - Det er fra elektricitetskabler, fortæller Omar. Han blev både banket, fik elektricitet og blev hængt op, så han svævede over gulvet. De, der afhørte ham, spurgte hverken, hvem han var eller hvad han lavede. - De sagde, jeg var terrorist, og det gentog de hele tiden, siger Omar. Tortur er en af regimets mest anvendte magtmidler til at undertrykke oppositionen, ligesom heftige bombardementer, skyderier og belejringer af hele byer er blevet det henover det seneste år. - Jeg tror, dødstallet er meget højere end de omtrent 9000 personer, der er det officielle tal ifølge FN, siger Omars far. Hans forklaring er enkel: - Hvor vi bor, er regimet gået fra landsby til landsby - hele familier er blevet udrenset. Og hvem skal rapportere dræbte ude på landet? Selv har jeg mistet tre familiemedlemmer, men jeg har ikke indberettet det nogen steder, siger han. Selv når flygtningene flygter, er risikoen vokset for at blive såret. Syrerne har lagt flere miner langs grænsen til Tyrkiet, så det er forbundet med stor risiko at krydse grænsen til fods. De fleste vi taler med fortæller, at det har taget mindst en uge at bevæge sig over ganske korte afstande og over grænsen - både på grund af det syriske militærs massive tilstedeværelse og på grund af minefare. Mens flygtningestrømmen vokser, skærper de tyrkiske myndigheder kontrollen med og adgangen til at tale med flygtninge og sårede syrere på hospitalerne - både journalister og menneskerettighedsfolk som Ole Solvang er forment adgang til teltlejre og hospitalerne. Vi forsøger flere gange at få lov til at komme ind på Antakyas universitetshospital for at tale med et mineoffer, der har mistet foden, fordi han trådte på en mine, da han flygtede. Selvom han ved, vi kommer og gerne vil tale, bliver vi stoppet i døren af en sikkerhedsvagt. Vi får ingen forklaring på, hvorfor det i Tyrkiet ikke er muligt at tale med patienter, der selv gerne vil medvirke. Det kommer til decideret arrestation, da vi vil filme en gruppe flygtninge, der kommer over grænsen. Vi står på afstand og filmer omkring tyve personer, primært kvinder, gå over bjerget og ned i ventende minibusser, da to tyrkiske soldater kommer løbende. De tager os med på en længere gåtur til en vej, men da den bil, der skal samle os op, ikke kommer, bliver soldaterne over walkie-talkien beordret til at få os til at slette de billeder, vi har optaget. Selvom det er tydeligt, at tyrkerne hjælper flygtningene må vi alligevel ikke dokumentere det, som ser ud til at ske hver dag: Nye flygtninge der ankommer. I lejrene er det helt umuligt at komme ind og tale med folk. Derfor må vi møde folk udenfor. Mohammad er næsten lige kommet til Tyrkiet med sin familie. Så snart han hører navnet Kofi Annan nævnt, afbryder han. Den fredsplan FN's særlige repræsentant forsøger at få Damaskus til at følge, giver Mohammad intet for. ""Det er blot mere snak, og det ændrer ikke vores situation,"" siger han. Det er heller ikke fredsplaner, som Farida tænker på, når hun hver dag vandrer op på en bakketop nær lejren for at få syrisk mobilsignal. Hun har stadig tre børn tilbage i Syrien, og hun er nervøs. ""Ellers ville jeg jo ikke have nogen grund til at flygte,"" siger hun. Men den ældste søn ville ikke med. ""Han kæmper i den frie syriske hær,"" siger hun og begynder at græde, mens hun sidder på en sten med udsigt til det Syrien, hun netop har forladt. Selvom hun står på bakken er det svært at få signal. Og da hun endelig kommer igennem, er det til dårlige nyheder. En af hendes samtaler forløber således: Farida: - Der er tre, der er døde. Hvem? Stemme i telefonen: - Husseins datter, Razis kone. Farida: - Og hvem er den tredje? Farida: - Hvad? Stemme i telefonen: - I går ødelagde de hele kvarteret Farida: - Hvordan? Stemme i telefonen: - Beskydning Farida: - Er hele kvarteret blevet beskudt? Stemme i telefonen: - Ja Farida siger farvel, pakker telefonen ned i en rød stofpose og stikker den ned ved venstre side af brystet, hvor hun bærer livlinen til sin familie.",Hvad sker der i et lukket Syrien?,http://dr.dk/nyheder/udland/hvad-sker-der-i-et-lukket-syrien,2012-03-27 18:30:00+00:00
2010-12-03T05:00:00+00:00,"FN er bekymret for om det nye pointsystem for permanent opholdstilladelse forskelsbehandler udlændinge. Det oplyser DR Nyheder. Ifølge FN er det især traumatiserede flygtninge, der risikerer, at blive tabere i pointsystemet, fordi de ofte ikke kan opfylde kravene om beskæftigelse og sprogkundskaber. Det er FN's racisme komite, der i en statusrapport om Danmark beklager, at point-systemet gennem besværlige og strenge krav, så godt som udelukker nogle udlændinge fra permanent ophold. Også Institut for menneskerettigheder mener, at de traumatiserede flygtninge er en af de grupper, som risikerer at falde i gennem pointsystemet. - FN systemet kan se, at det er et utroligt grovkornet og firkantet system, der må føre til skævheder, siger direktør for Institut for Menneskerettigheder, Jonas Christoffersen. Torsdag kom det frem i Berlingske Tidende at der i september blev givet 166 afslag og 162 tilladelser til permanent opholdstilladelse efter de gamle regler. I samme måned blev der givet 70 afslag og kun en enkelt tilladelse efter det nye pointsystem. Danmark er ikke juridisk forpligtet til at følge FN's anbefalinger, så i sidste ende er det en politisk beslutning, om man vil tage FN's bekymringer alvorligt, lyder det fra Jonas Christoffersen fra Institut for Menneskerettigheder. FN beder nu Danmark om at overvåge pointsystemet for, at finde ud af om det virker forskelsbehandlende.",FN bekymret over pointsystem,http://dr.dk/nyheder/udland/fn-bekymret-over-pointsystem,2010-12-03 05:00:00+00:00
2010-10-26T13:12:00+00:00,"Kommunerne står over for en svær opgave, hvis de skal finde boliger uden for de udsatte boligområder til indvandrere og flygtninge. Der er langt mellem ledige boliger i mere attraktive områder, siger næstformand i Kommunernes Landsforning, Erik Fabrin (V). - Man skal huske, at der ikke er mange ledige boliger, og slet ikke i de attraktive bebyggelser. Samfundet er ikke skruet sådan sammen, at der står en ledig boligreserve og venter, siger Fabrin. Han er positiv overfor den overordnede målsætning om at ændre beboersammensætningen i ghettoerne. Men i den virkelige verden er det lettere sagt end gjort, påpeger han. Et centralt punkt i regeringens ghetto-plan er, at kommunerne fremover ikke må anvise flygtninge eller indvandrere fra ikke-vestlige lande til ghettoområderne. Det samme gælder for etniske danskere, som har været i fængsel eller på offentlig forsørgelse gennem længere tid. De skal i stedet anvises en bolig et andet sted. - Men det vil betyde, at vi skal bryde ind i allerede etablerede køer. Det skal der jo være en forståelse for blandt de personer, der står på venteliste. Lige meget hvordan vi end vender og drejer det, bliver det problematisk, siger Erik Fabrin. /ritzau/",KL: Svært at finde nye boliger,http://dr.dk/nyheder/politik/kl-svaert-finde-nye-boliger,2010-10-26 13:12:00+00:00
2010-12-09T13:15:00+00:00,"Da 15-20.000 mennesker i slutningen af april 1994 blev massakreret på Kabuye Hill i Rwanda, var det med deltagelse af en 48-årig mand, der i dag bor i Kirke Sonnerup på Sjælland. Det mener Statsadvokaten for Særlige Internationale Straffesager, som har sigtet manden for at være en af de ledende skikkelser i massakren, hvor både mænd, kvinder og børn blev dræbt. Og anklager Lars Plum formåede at overbevise Retten i Roskilde om, at mistanken mod manden er begrundet. Derfor valgte en dommer at varetægtsfængsle manden frem til den 6. januar. Manden har siden 2001 opholdt sig i Danmark. Han har en kone og fire børn mellem 6 og 21 år og er ansat i den offentlige plejesektor. På grund af et navneforbud er det ikke tilladt at nævne mandens stilling og ansættelsessted. Da han boede i Rwanda, var han en særdeles fremtrædende borger. Som skoleinspektør havde han ansvaret for driften af op mod 15 skoler i Muganza-kommunen i den sydlige del af landet. Den stilling brugte han ifølge anklagemyndigheden til at gå i spidsen for en dræberpatrulje, da landets etniske hutuer i 1994 dræbte omkring 800.000 personer, der hovedsageligt tilhørte den etniske gruppe tutsierne. Ud over massakren på Kabuye Hill, hvor manden egenhændigt skulle have kastet håndgranater ind i mængden af krigsflygtninge, så har manden også andre lig i lasten, mener anklagemyndigheden. Manden er sigtet for at have været en ledende figur ved en interimistisk vejspærring, hvor formålet var at indfange tutsier og dræbe dem. Manden er også sigtet for at have givet en soldat ordre til at dræbe en blot 10-årig dreng. Drengen var endda den sigtedes kones lillebror. Under det fem timer lange grundlovsforhør nægtede manden sig skyldig. Han rystede ofte på hovedet, når anklageren læste op fra de politirapporter, der findes i sagen. I rapporterne står afhøringer af vidner i Rwanda, som alle har set manden deltage i de uhyrligheder, han er sigtet for. Mandens forsvarer, Carsten Brix, mener dog ikke, at vidneforklaringerne er troværdige. De er præget af et generelt hævnmotiv blandt overlevende tutsier over for alle, der var en del af magteliten dengang. Den 48-årige valgte ikke at kære kendelsen om fængsling til landsretten. Dommeren vurderede i øvrigt, at der alene var tale om en begrundet mistanke, ikke en særlig bestyrket en af slagsen. /ritzau/",Rwander fængslet for massakre på tutsier,http://dr.dk/nyheder/indland/rwander-faengslet-massakre-paa-tutsier,2010-12-09 13:15:00+00:00
2011-12-22T20:26:12+00:00,"Traditionelt har Europa været mål for flygtninge fra blandt andet Mellemøsten og Afrika. Men den økonomiske krise har skabt en ny slags flygtninge: Europæere, som flygter fra økonomisk krise og mismod. Den britiske avis The Guardian skriver, at titusindvis af mennesker fra lande, der er særlig ramt af den økonomiske krise, forlader deres hjemlande. Det gælder grækere, portugisere og irere. Netop Grækenland, Portugal og Irland er de tre eurolande, der har været tvunget til at få kriselån fra IMF og EU, og som for at få lånene har været tvunget til at gennemføre omfattende offentlige nedskæringer og reformer. Ifølge avisens oplysninger har 2500 grækere i år vendt deres land ryggen og er flyttet til Australien. Andre 40.000 har ytret ønske om at rejse væk. Irlands officielle statistiske kontor har regnet sig frem til, at 50.000 mennesker ved årets udgang vil have forladt Irland i 2011. Mange af dem er flyttet til USA og Australien. Portugals udenrigsministerium fortæller, at mindst 10.000 portugisere i år er rejst til det olierige Angola, en tidligere portugisisk koloni i Afrika. Den 31. oktober var der registreret 97.616 portugisere på portugisiske konsulater i Angola - mere end dobbelt så mange som i 2005. Portugiserne flytter også til andre tidligere kolonier. Brasiliens regering siger, at antallet af udlændinge, der lovligt boede i Brasilien i juni, var 1,47 millioner. Af dem var 330.000 portugisere - 54.000 flere end et år tidligere - skriver The Guardian. Ifølge avisens oplysninger ser det i øvrigt ud til, at stadig flere spaniere og italienere også flytter væk fra deres kriseramte lande.",Kriseramte europæere flygter ud i verden,http://dr.dk/nyheder/udland/kriseramte-europaeere-flygter-ud-i-verden,2011-12-22 20:26:12+00:00
2011-12-21T03:35:07+00:00,"Regeringen vil bruge en endnu større del af u-landsstøtten til at finansiere dele af sit asylprogram. Forrige år protesterede regeringspartierne og Enhedslisten mod at den borgerlige regering lod verdens fattigste betale for øgede udgifter i det danske asylsystem. Men med finansloven flyttes der nu 86 millioner kroner. fra udviklingsbistanden til regeringens initiativ om boliger til asylsøgere. Til næste år bruges der så samlet 975 millioner u-landskroner på asylsystemet. Det er det højeste beløb siden bølgen af Kosovo-flygtninge i år 2000. Henrik Stubkjær, der er generalsekretær i Folkekirkens Nødhjælp, er vred: - Jeg troede, at vi var enige med de partier om, at den metode ikke hører nogen steder hjemme, siger han til Jyllands-Posten.",U-landspenge bruges til boliger,http://dr.dk/nyheder/indland/u-landspenge-bruges-til-boliger,2011-12-21 03:35:07+00:00
2010-08-22T12:05:00+00:00,"Det er i de senere år blevet stadig sværere for visse udlændinge at opnå lovligt ophold i Danmark, og konsekvensen er, at flere ender med at være her ulovligt. Det konkluderer forskere på Aalborg Universitet, der gennem fire år har kortlagt illegal indvandring i Danmark. - De kan være kommet lovligt ind i landet for at studere eller arbejde. Får de så ikke forlænget opholdstilladelsen, ryger de over i en anden kategori, hvor de er her ulovligt, forklarer adjunkt Martin Bak Jørgensen, Center for studiet af migration (CoMID), Aalborg Universitet til Ritzau. Det gælder for eksempel kinesiske studerende, der bliver i landet og arbejder, efter at deres studievisum er udløbet, eller au pair-piger, som laver andet arbejde end at passe hus og børn. Også flygtninge fra for eksempel Irak og Afghanistan, der får afslag på asyl, bliver i landet og arbejder sort. - Hvor mange illegale, der er her i landet, vil altid bero på et skøn, da man jo i sagens natur ikke kan tælle folk, der egentlig ikke er her. Op mod 5000 er et godt bud, men der kan sagtens være flere, fastslår Martin Bak Jørgensen overfor Ritzau.",Stramninger giver flere illegale indvandrere,http://dr.dk/nyheder/indland/stramninger-giver-flere-illegale-indvandrere,2010-08-22 12:05:00+00:00
2010-07-02T23:37:00+00:00,"Hundredvis af flygtninge og indvandrere fra blandt andet Mellemøsten og Afrika, er blandt deltagerne på sommerens kristne sommerlejre og missionsstævner - på trods af, at mange dem bekender sig til for eksempel islam eller buddhisme. Dansk Folkepartis Peter Skaarup er yderst positiv overfor initiativet: - Kristendommen er en del af dansk kultur. Og når nydanskere får mere viden om kristendom, bliver de bedre til at fungere i det danske samfund, siger han til Kristeligt Dagblad. Samme begejstring lyder fra medlem af Københavns Borgerrepræsentation for De Radikale Manu Sareen: - De kirkelige fællesskaber gør noget, som de fleste kan finde ud af. Integration lykkes lige præcis der, hvor nydanskere bliver inviteret indenfor og føler sig velkomne, siger han.",Nye deltagere på kristne stævner,http://dr.dk/nyheder/indland/nye-deltagere-paa-kristne-staevner,2010-07-02 23:37:00+00:00
2011-08-01T05:54:00+00:00,"Italiens kystvagt har fundet ligene af 25 personer om bord på en båd, der er krydset Middelhavet fra Nordafrika med flygtninge. Ligene blev fundet på en båd, der mandag ankom til den italienske ø Lampedusa, oplyser nyhedsbureauet Ansa. Det var i alt 271 personer om bord på båden, heriblandt 36 kvinder og 21 børn. Alle 25 omkomne er unge mænd, oplyser kystvagten. Det er ikke umiddelbart klart, hvad dødsårsagen er, men en mulighed er iltmangel på den overfyldte båd. Tusinder af flygtninge fra Libyen, hovedsageligt afrikanske gæstearbejdere, er ankommet til Lampedusa de seneste uger. Alene lørdag ankom der fire både med i alt 1041 flygtninge fra Libyen til Lampedusa. Mange af flygtningebådene når aldrig frem til de europæiske kyster. Ifølge den katolske organisation Sant'Egidio er mindst 1820 flygtninge fra Nordafrika druknet i Middelhavet alene i år.",Kystvagt finder 25 lig på flygtningeskib,http://dr.dk/nyheder/udland/kystvagt-finder-25-lig-paa-flygtningeskib,2011-08-01 05:54:00+00:00
2011-09-12T21:28:00+00:00,"Det vestafrikanske land Niger er i fare for at blive destabiliseret af de tusinder af gæstearbejdere, der er vendt hjem fra Libyen, på et tidspunkt hvor Niger står over for en truende fødevarekrise, siger den lokale chef for FN's kontor for humanitære anliggender. Modibo Traore siger, at mange nigerere, der er flygtet fra borgerkrigen i Libyen, er vendt hjem med stort set ingenting. Samtidig er de familier, som hidtil har modtaget penge fra deres slægtninge i Libyen, nu frataget en vigtig kilde til overlevelse. - Disse mennesker vender hjem til samfund, der selv mangler ressourcer. Nogle familier har været nødt til at sælge ud af deres ejendele for at sende penge til deres børn i Libyen for at hjælpe dem til at kunne flygte. Så situationen er slem, siger Traore. Indtil videre er over 150.000 mennesker, flere af dem bevæbnede, flygtet fra Libyen til den nordlige del af Niger, der fortrinsvis er ørken. Det drejer sig om såvel nigerere som statsborgere fra andre lande i Afrika syd for Sahara, der har arbejdet i det olierige Libyen. Gennemsnitsindkomsten i Libyen var før krigen 20 gange så høj som i Niger. Traore advarer samtidig om, at flere gæstearbejdere og flygtninge kan være på vej til Niger, hvis kampene i det sydlige Libyen intensiveres. Den libyske krise har også på anden vis ramt Niger, idet fire kolonner med højtstående Gaddafi-tro officerer er ankommet til landet. Blandt dem er chefen for Gaddafis sikkerhedsbrigade, tre generaler og Muammar Gaddafis søn, Saadi. I øjeblikket overvåger myndighederne i Niger Saadis færden, men har ikke pågrebet ham.",Krig i Libyen truer stabilitet i naboland,http://dr.dk/nyheder/udland/krig-i-libyen-truer-stabilitet-i-naboland,2011-09-12 21:28:00+00:00
2011-08-01T05:36:00+00:00,"Næsten hver tiende om bord på et fartøj med nordafrikanske flygtninge var omkommet, da det i dag ankom til den italienske ø Lampedusa. Den italienske kystvagt fandt 25 lig ombord på båden, der havde 268 mennesker om bord. Der er ingen oplysninger om årsagen til dødsfaldene, men de illegale overfarter er langvarige og risikable, blandt andet fordi de ofte ikke medfører vand og mad. 24 af de døde var mænd, skriver italienske medier. Fartøjet blev opbragt af kystvagten omkring 35 sømil fra Lmapedusa.",Mange døde på flygtningskib,http://dr.dk/nyheder/udland/mange-doede-paa-flygtningskib,2011-08-01 05:36:00+00:00
2011-06-15T09:44:00+00:00,"Syrien sender i dag en repræsentant til nabolandet Tyrkiet for at diskutere, hvad det er der foregår i Syrien, og hvordan myndighederne dér tackler situationen. Tyrkiets netop genvalgte regeringsleder, Tayyip Erdogan, har kaldt den syriske undertrykkelse af protesterne mod styret for barbarisk. Syrien og Tyrkiet har ellers været tætte samarbejdspartnere, men nu synes krisen i Syrien at komme imellem dem. Tayyip Erdogan har ringet til den syriske præsident, Bashar al-Assad flere gange siden protesterne brød ud for tre måneder siden. Han har opfordret Assad til at stoppe volden og indføre reformer. Stadig flere syriske flygtninge strømmer over grænsen til Tyrkiet. Indtil nu er der kommet over 8.500, som bor i teltlejre tæt på grænsen. Tyrkisk Røde Halvmåne er ved at forberede flere teltlejre, der skal kunne rumme yderligere 10.000 flygtninge. Syriens regering har i dag opfordret flygtningene til at vende hjem. Den syriske informationsminister Adnana Mahmoud siger, at sikkerheden, el- og vandforsyningen og kommunikationslinjerne er blevet genoprettet i byen Jisr al-Shughour, hvor mange af flygtningene kommer fra. Han siger, at området nu igen er sikkert efter at myndighederne har slået ned på, hvad han kalder ""bevæbnede terrorister"" i regionen.",Krisemøde mellem Syrien og Tyrkiet,http://dr.dk/nyheder/udland/krisemoede-mellem-syrien-og-tyrkiet,2011-06-15 09:44:00+00:00
2011-05-24T09:52:00+00:00,"I slutningen af Anden Verdenskrig flygtede omkring 250.000 tyskere til Danmark, og 35.000 af dem blev interneret i Oxbøl i Vestjylland. Flygtningebyen, eller lejren, er stadig velbevaret, og kirkegården med omkring 1.700 grave, de fleste børn, findes fortsat. Dette historiske scenarium og lidet flatterende del af den danske historie vil de udnytte og skabe opmærksomhed omkring i det vestjyske. I Oxbøl er man nemlig nu så langt med planerne om et flygtningemuseum, at det kan åbne allerede næste sommer, fortæller Henrik Slot Hansen, der er chef for Udviklingsrådet Blåvandshuk. - Museet kommer helt sikkert, det er kun et spørgsmål om hvornår. Vi er så langt nu, at første del er ved at være klar. Et superoptimistisk bud er, at museet står klar næste sommer, hvis alt går, som det skal, siger Henrik Slot Hansen til DR Kultur. Flygtningemuseet trækker tråde til både Varde kommune, museerne i området og syd for grænsen, hvor tyskerne er interesserede i det nye museum. Henrik Slot Hansen fortæller, at hele projektet koster ""et tocifret millionbeløb i den lave ende"", omkring 30-40 millioner kroner, og at man håber, omkring 30.000 gæster om året vil besøge museet. - Det vil trække flere turister til Blåvandshuk og dermed skabe flere arbejdspladser i området, håber Henrik Slot Hansen. Først skal tingene falde i hak. I dag ligger et vandrehjem på grunden, hvor de tyske flygtninge boede. Det flytter dog med al sandsynlighed ind midt i Oxbøl i det gamle Rådhus, og det betyder, at området på omkring fire kvadratkilometer vil blive ledigt. Direktør for Museet for Varde By og Omegn, Claus K. Jensen, er meget spændt på projektet, men understreger, at der stadig er ""10 hvis'er"", der skal klares først. - Men hvis finansieringen kan findes eksternt, tror jeg på, at det er realistisk. Ud fra et formidligsmæssigt og fagligt synspunkt er det rigtig spændende og en kæmpe chance, fortæller Claus K. Jensen til DR Kultur. Der er nemlig planer om at skabe et hovedmuseum for Anden Verdenskrig i den gamle flygtningeby i Oxbøl, hvor danskerne hegnede tyskerne inde i stor by omkranset af pigtråd. Ifølge planerne skal det kommende museum i så fald samle viden fra museerne både i Varde og Ringkøbing-Skjern Kommune. I første omgang, forklarer Henrik Slot Hansen, vil man åbne en udstilling på 500-600 kvadratmeter om de tyske flygtninge og så lave en miniature udgave i knæhøjde af byen, der viser, hvordan lejren så ud dengang. - Vi hegnede dem inde. Danmark ville ikke have dem, men englænderne bankede i bordet. Vi vil gerne fortælle deres historier videre til nye genrationer, fortæller Henrik Slot Hansen. Museumsdirektør Claus K. Jensen supplerer: - Det er den største flygtningestrøm til Danmark nogensinde. Meget større end hvad vi ser i dag. Verdenshistorien er her slået ned i Varde. Med nutidig relevans. Claus K. Jensen forklarer, at det vil være naturligt, at det kommende flygtningemuseum ikke kun fortæller historien om de tyske flygtninge, men alle flygtninge. - Men det er svært at behandle nutiden fagligt, uden at det bliver for følsomt. Der skal vel være 90 procents fokus på de tyske flygtninge og 10 procent på resten, siger Claus K. Jensen til DR Kultur.",Flygtningemuseum skal åbne i Vestjylland,http://dr.dk/nyheder/kultur/flygtningemuseum-skal-aabne-i-vestjylland,2011-05-24 09:52:00+00:00
2011-04-06T09:27:00+00:00,"Et skib med omkring 200 flygtninge om bord er i hårdt vejr kæntret ud for den italienske ø Lampedusa. Den italienske kystvagt siger, at den har reddet 48 op. Redningsarbejdet er vanskeligt på grund af storm og høje bølger. Mange tusinde - især tunesere - er kommet til Lampedusa i den seneste tid.",Flygtningeskib med 200 gået ned,http://dr.dk/nyheder/udland/flygtningeskib-med-200-gaaet-ned,2011-04-06 09:27:00+00:00
2011-05-03T10:29:00+00:00,"Danmark vil ikke sige ja til et system, hvor de mange flygtninge fra de arabiske lande, der er kommet til Sydeuropa, fordeles mere ligeligt mellem landene. - Det er en dårlig ide, hvis man så og sige er kommet ind over den europæiske grænse, at man så indgår i et kvotesystem, siger statsminister Lars Løkke Rasmussen. - Vi ønsker at udvise solidaritet med de lande, der ligger i frontlinjen eller i den yderste grænse. Det gør vi ved bidrag til Frontex og andet, men det at skabe et system, hvor man ved at sætte foden på en italiensk ø får adgang til et eller andet sted i Europa vil være at skabe en flygtningemagnet, fortsætter Lars Løkke Rasmussen. Forslaget om at fordele flygtninge mere ligeligt er med i et udkast til et udspil fra EU-kommissionen på området, som DR Nyheder er kommet i besiddelse af. Udspillet forventes fremlagt i morgen. Kontrollen af EU´s ydre grænse skal styrkes - blandt andet ved at styrke Frontex, som er det fælles europæiske samarbejde om grænsekontrol. EU-kommissionen ønsker også en ensartet behandling af ansøgninger om asyl. Et fjerde forslag skal gøre det nemmere midlertidigt at lukke et lands grænse. Endelig mener kommissionen, at det skal være nemmere at komme legalt til EU-landene og søge om arbejde. Baggrunden er den stigende mangel på arbejdskraft. Lars Løkke Rasmussen vil ikke kommentere mere specifikt på de forslag, der ventes af komme fra EU-kommissionen i morgen. - Jeg er en generel tilhænger af Schengenaftalen og de åbne grænser. Schengenaftalen rummer allerede i dag mulighed for, at man ved ekstraordinære situationer alligevel kan lukke sine grænser ned, siger Lars Løkke Rasmussen. - Vi har en hjemlig debat om, hvordan kan vi inden for Schengenaftalen have en bedre grænsekontrol for at dæmme op for ulovlig indsmugling af kopivarer, bandekriminalitet, serieindbrug i vores sommerhuse og ulovlig østeuropæisk arbejdskraft. Det synes jeg er en relevant debat at tage op, siger Lars Løkke Rasmussen.",Danmark siger nej til flygtningekvoter,http://dr.dk/nyheder/politik/danmark-siger-nej-til-flygtningekvoter,2011-05-03 10:29:00+00:00
2010-10-26T14:43:00+00:00,"Det er en fin idé, at flygtninge og personer uden for Europa ikke skal have anvist boliger i ghettoerne, men hvor skal de ellers flytte hen? Oven på forslaget fra regeringen efterlyser Socialdemokraternes integrationsordfører, Henrik Dam Kristensen, alternative boligtilbud til de pågældende grupper. - Mig bekendt er der ikke ledige boliger rundt omkring. Regeringen har forsømt at bygge alment, og jeg ser ikke, at der er midler i forhold til at bygge mere, siger han. Forslaget om at stoppe anvisningerne til ghettoerne er en del af regeringens ghettoplan, som blev offentliggjort tirsdag. Ifølge regeringen skal det gælde for flygtninge og personer fra lande, som ikke er en del af det europæiske økonomiske samarbejdsområde. På linje med Socialdemokraterne har kommunerne sat spørgsmålstegn ved regeringens anvisningsstop. - Samfundet er ikke skruet sådan sammen, at der står en ledig boligreserve og venter, lyder det fra næstformand i KL Erik Fabrin. Socialdemokraterne er dog helt på det rene med, at beboersammensætningen i ghettoerne skal ændres. I partiets ghettoudspil med SF peger man på, at der højest må være 30 procent social udsatte indvandrere i ghettoerne. Et forslag, der tirsdag fik regeringen til at tale om et brud med internationale konventioner Henrik Dam Kristensen afviser, at S-SF er for hårdhændede i deres fremgangsmåde. - Vi er bare meget mere optaget end regeringen af at få løst de alvorlige problemer, siger han og tilføjer: - Jeg tror ikke, at nogle internationale konventioner forhindrer en mere normal beboersammensætning i ghettoerne.",S savner boligtilbud uden for ghettoer,http://dr.dk/nyheder/politik/s-savner-boligtilbud-uden-ghettoer,2010-10-26 14:43:00+00:00
2010-08-13T21:18:00+00:00,"Flere hundrede tamilske flygtninge fra Sri Lanka er kommet til Vancouver på Canadas vestkyst, hvor de er eskorteret i land af canadisk politi og militær, der vil undersøge, om der er medlemmer af De Tamilske Tigre, LTTE, blandt flygtningene. Flygtningene har været undervejs på skibet Sun Sea i flere måneder og har undervejs været på vej mod Australien, inden skibet satte kursen tværs over Stillehavet mod Canada. Det sidste stykke mod land blev Sea Sun fulgt tæt af skibe fra den canadiske marine og militærhelikoptere. Den canadiske regering anser LTTE for at være en terrororganisation. LTTE blev tidligere på året nedkæmpet efter tre årtiers blodig kamp for et selvstændigt land i det nordlige Sri Lanka. I land blev flygtningene transporteret til en midlertidig flygtningelejr ved en militærbase, hvor politiet vil undersøge flygtningenes identitet. Også et hospital er inddraget, for at eventuelt syge kan behandles. Ifølge skibets kaptajn er der 490 personer om bord på skibet, der sejler under thailandsk flag. Den canadiske minister for offentlig sikkerhed, Vic Toews, siger, at Sun Sea har været under observation i over to måneder, og at de canadiske myndigheder har formodning om, hvem der er om bord. Han har forsikret den canadiske offentlighed om, at eventuelle terrorister, menneskesmuglere eller kriminelle vil blive stillet for en domstol. Canada har gennem årene modtaget mange tusinde flygtninge fra Sri Lanka, som i dag har fået opholdstilstand og lever i landet.",Mange hundrede tamiler søger asyl i Canada,http://dr.dk/nyheder/udland/mange-hundrede-tamiler-soeger-asyl-i-canada,2010-08-13 21:18:00+00:00
2010-08-17T18:44:07+00:00,"Der er håb forude for de palæstinensiske flygtninge, der drømmer om at arbejde sig ud af fattigdommen i flygtningelejrene i Libanon. Landets parlament har vedtaget en lov der betyder, at palæstinensiske flygtninge i landet får fulde arbejdsrettigheder. - Det er et skridt i den rigtige retning, siger Nadim Houri, der er leder af Human Rights Watch i Libanon. Hidtil har flygtningene haft forbud mod at tage arbejde i 77 forskellige fag og har været henvist til dårligt betalte job inden for eksempelvis byggeri og landbrug. Fremover kan de søge arbejde næsten på lige fod med andre. Ifølge libanesisk lov er der dog visse fag, som udlændinge ikke har adgang til. Derfor må palæstinenserne ikke arbejde som læger, advokater eller inden for politiet og hæren. Menneskeretsgrupper peger imidlertid på, at der er plads til flere forbedringer. Palæstinensere har fortsat ikke lov til at eje fast ejendom, og har ikke ret til offentlig hjælp eller sygeforsikring. Parlamentet opgav i denne omgang et lovforslag, der vil tillade palæstinensiske flygtninge at eje deres egen bolig, men nogle politikere siger, at det kan blive taget op igen på et senere tidspunkt. Der bor mere end 425.000 palæstinensiske flygtninge fordelt på 12 overfyldte lejre, der ofte har været udgangspunkt for uroligheder. Palæstinensere har længe været marginaliseret i Libanon. Borgerkrigen, der rasede i landet fra 1975 til 1990, blev udløst af en konflikt mellem palæstinensere og kristne libanesiske grupper. Især kristne politikere i Libanon frygter, at det vil rykke ved den skrøbelige magtbalance mellem kristne og muslimer, hvis de mange palæstinensiske flygtninge får udvidede rettigheder.",Nu må palæstinensere arbejde i Libanon,http://dr.dk/nyheder/udland/nu-maa-palaestinensere-arbejde-i-libanon,2010-08-17 18:44:07+00:00
2010-10-24T17:23:00+00:00,"Regeringen er søndag eftermiddag blevet færdig med sit forsinkede ghettoudspil. Det vil ifølge Ritzaus oplysninger blive præsenteret på tirsdag og indeholder blandt andet et stop for anvisning af boliger i udvalgte boligområder til for eksempel flygtninge. Der er tale om et bredt udspil med en længere række af initiativer, som blandt andet skal ændre beboersammensætningen i ghettoområderne. Fire ministre ventes at deltage i præsentationen, og regeringen vil blandt andet også tvinge eller presse indvandrerbørn i børnehave, hvis de ikke taler ordentligt dansk. Det kan i den forbindelse komme på tale at trække familierne i sociale ydelser, hvis de ikke vil sende deres børn i dansk børnehave. Socialdemokraterne foreslog noget lignende sidste år på vuggestueområdet, mens SF ikke ville være med til tvang. Oprindeligt skulle ghettoudspillet have været præsenteret før efterårsferien, men statsminister Lars Løkke Rasmussen (V) udsatte det. Ifølge Ritzaus oplysninger var udspillet den gang langt fra færdigt, og regeringen var ikke enig internt - på trods af, at statsministeren blot en uge før i sin åbningstale til Folketinget havde sat efterårsferien som deadline. Kilder pegede også på, at mere vidtgående tiltag skulle have et ekstra juridisk tjek for at gardere imod diskrimination. Her har især embedsfolkene i Justitsministeriet haft foden på bremsen. Løkke skitserede allerede i sin åbningstale udspillet, hvor han talte om en ghettostrategi i 29 udvalgte boligområder. Blandt andet lovede han at sætte en halv milliard kroner af til at rive bygninger ned i de belastede områder. Ifølge Ritzaus oplysninger vil det betyde, at over 1000 boliger skal rives ned i løbet af de kommende tre år. Socialdemokraterne og SF spillede før efterårsferien ud med deres fælles ghettoplan.",Regeringen vil stoppe tilgang til ghettoer,http://dr.dk/nyheder/indland/regeringen-vil-stoppe-tilgang-til-ghettoer,2010-10-24 17:23:00+00:00
2010-07-19T01:53:00+00:00,"Det græske asylsystems kollaps er blot et symptom på, at EU-asylsystemet er i dyb krise, mener flere eksperter. Baggrunden for Grækenlands problemer er, at landet modtager langt flere ansøgere end andre EU-lande. Mens Danmark behandlede 1.725 ansøgninger i 2008, søgte knap 31.000 flygtninge asyl i Grækenland. - Byrderne er så ulige fordelt, at systemet er ved at falde fra hinanden. Landene i randområderne bliver fristet til at handle mod konventionen, siger Andreas Kamm, der er generalsekretær i Dansk Flygtningehjælp, til Information. Ifølge Dublin-konventionen skal en asylsag afgøres i det land, hvor flygtningen ankommer første gang.",Hård kritik af EU´s flygtningepolitik,http://dr.dk/nyheder/indland/haard-kritik-af-eus-flygtningepolitik,2010-07-19 01:53:00+00:00
2010-05-31T04:00:00+00:00,"Lige nu venter 75 børn og unge, der er flygtet til Danmark, på at deres sag kan komme igang. De mangler nemlig en personlig repræsentant, der kan støtte dem i deres sag og i deres fritid. Sådan en skal man nemlig have, før ens asylsag kan blive sat igang. De 75 er såkaldte uledsagede børn, det vil sige flygtninge, der er kommet til Danmark uden forældre eller en værge. Og de frivillige repræsentanter er essentielle, fortæller Karn-Inger Thorsen, der er projektleder ved Rde Kors' asylafdeling. - Sagsbehandling kan først starte, når man har en repræsentant. De varetager den unges tarv, de er med i hele sagsforløbet. Den unge skal til interview hos Udlændingeservice og politiet, og der sikrer de, at den unge bliver forstået, siger hun. Røde Kors kan ikke følge med, fordi Danmark har oplevet en eksplosiv stigning i uledsagede flygtninge. Sidste år søgte 529 børn, der ankom uden forældre, om asyl her i landet. I 2007 var det tal kun 93. Det er mere end en femdobling. Derfor søger Røde Kors nu frivillige repræsentanter over hele landet.",Flygtningebørn kan ikke søge asyl,http://dr.dk/nyheder/indland/flygtningeboern-kan-ikke-soege-asyl,2010-05-31 04:00:00+00:00
2010-03-19T13:30:00+00:00,"Ifølge en ny regel i udlændingeaftalen som regeringen har indgået med Dansk Folkeparti, risikerer flygtninge, der har boet i Danmark i adskillige år, at miste deres opholdstilladelse ved at tage på ferie i hjemlandet. Der er eksempelvis tale om ungarske flygtninge fra 1950'erne, chilenske flygtninge fra 1970'erne og bosniske flygtninge fra starten af 1990'erne. Formuleringen af den nye regel fik straks Dansk Flygtningehjælp til at reagere: - Vi troede ikke, at det kunne være rigtigt. Derfor ringede vi straks til ministeriet for at få præciseret reglen. I dens nuværende form vil den jo ramme mange flygtninge med permanent opholdstilladelse, der har boet i Danmark mange år, siger generalsekretær Andreas Kamm til DR Nyheder. Afsnittet om den nye regel i udlændingeaftalen lyder således: ""Flygtninge, der rejser på ferie i hjemlandet, skal kunne få opholdstilladelse inddraget i 10 år, uanset om de i mellemtiden har opnået permanent opholdstilladelse."" Men ifølge Venstre er formuleringen for uklar. Reglen gælder nemlig ikke for flygtninge, der har boet i Danmark i mere end ti år. - Reglen omfatter kun de flygtninge, der har opholdt sig i Danmark under 10 år. De må ikke rejse til deres hjemland uden en tilladelse fra myndighederne. Alle øvrige flygtninge kan holde ferie i deres hjemland, som de har lyst, siger integrationsordfører Karsten Lauritzen. De konservatives integrationsordfører Naser Khader indrømmer også, at reglen i udlændingeaftalen er for dårligt formuleret. Men reglen vil blive præciseret i Folketinget i næste uge, så der ikke er tvivl om dens betydning: - Jeg er meget sikker på, reglen på ingen måde vil ramme hverken ungarske, chilenske eller bosniske flygtinge, der har boet i Danmark i mange år, siger Naser Khader til DR Nyheder.",Uklar udlændingeaftale skal ændres,http://dr.dk/nyheder/indland/uklar-udlaendingeaftale-skal-aendres,2010-03-19 13:30:00+00:00
2010-03-01T06:45:00+00:00,"I Somalia har militsfolk fra oprørsbevægelsen Al-Shabab standset FN-konvojer, der var på vej med mad til mere end 360.000 flygtninge. Den militante bevægelse begrunder blokaden med, at Verdensfødevareprogrammet ødelægger det lokale landbrug ved at gøre somaliere afhængige af importvarer. Al-Shabab anklager desuden FN for at levere gammelt sundhedsskadeligt mad til flygtningene. Den fundamentalistiske bevægelse Al-Shabab har vokset sig stærk i løbet af de sidste par år og kontrollerer nu store dele af det sydlige Somalia.",Oprørere blokerer fødevarehjælp i Somalia,http://dr.dk/nyheder/udland/oproerere-blokerer-foedevarehjaelp-i-somalia,2010-03-01 06:45:00+00:00
2007-11-11T21:20:00+00:00,"Dansk Flygtningehjælps indsamlere formåede i dag at få befolkningen til at give næsten 15 millioner kroner til flygtninge i nød. De foreløbige optællinger fortæller om et samlet resultat på cirka 14.7 millioner kroner. Mere end 14.000 danskere stillede op som frivillige for at samle ind. - Jeg er lettet over, at det gik så godt i dag. Vi har haft svært ved at få kontakt til indsamlerne, fordi valgkampen fylder så meget i medierne. Den sidste uge er det heldigvis lykkedes os - med hjælp fra mange sider - at trænge igennem lydmuren, siger Andreas Kamm, generalsekretær i Dansk Flygtningehjælp. I år har Dansk Flygtningehjælp særligt fokus på Sudans Darfur-provins, hvor borgerkrigen har drevet 2,5 millioner mennesker på flugt, og hvor fire millioner mennesker har brug for nødhjælp.",Vellykket indsamling til flygtningearbejde,http://dr.dk/nyheder/indland/vellykket-indsamling-til-flygtningearbejde,2007-11-11 21:20:00+00:00
2010-03-16T04:52:00+00:00,"Flygtninge og indvandrere skal kunne få permanent ophold i Danmark allerede efter fire år, hvis de gør en aktiv indsats for at blive integreret. I dag tager det syv år. Det er et af elementerne i en ny udlændingeaftale mellem regeringen og Dansk Folkeparti, som oppositionen hilser forsigtigt velkommen. -Nu giver vi en særlig forbedret mulighed for de indvandrere, der virkelig vil gøre en indsats for Danmark, med en permanent opholdstilladelse på et tidligere tidspunkt, siger integrationsminister Birthe Rønn Hornbech Fast arbejde, god til dansk og fodboldtræner i weekenden Ifølge den nye aftale får man point efter, hvordan man klarer sig på arbejdsmarkedet, og hvor hurtigt man lærer dansk. Men man kan også få point for at involvere sig i det danske foreningsliv. -I den nye aftale kan det tælle på plussiden, hvis man for eksempel har været træner i en fodboldklub i et år og viser viljen til at integrere sig i det danske samfund. Det siger integrationsordfører Peter Skaarup fra Dansk Folkeparti. Socialdemokraterne er positiveDet nye pointsystem får ros med på vejen hos socialdemokraterne: -Jeg synes, det er fornuftigt, at man kan kvalificere sig til at få hutigere permanent opholdstilladelse i Danmark, siger integrationsordfører Henrik Dam Kristensen. Får først ret til at vælge efter fire årDer er dog også stramninger i den nye udlændingeaftale. Hvor man i dag har valgret til lokalvalg efter tre år i Danmark, bliver det nu skubbet til efter fire år. Og det stiller både SF og Socialdemokraterne sig uforstående overfor. Når man på den ene side opfordrer og motiverer folk til at blive integreret hurtigere, så er det jo lidt underligt, at man så skubber den adgang de i dag har til at blive en del af det demokratiske samfund længere ud i fremtiden, siger integrationsordfører Ole Sohn fra SF.",Aktive indvandrere får hurtigere opholdstilladelse,http://dr.dk/nyheder/politik/aktive-indvandrere-faar-hurtigere-opholdstilladelse,2010-03-16 04:52:00+00:00
2013-10-11T16:46:00+00:00,"Ifølge Italiens flåde er en båd kæntret ud for Siciliens kyst, hvor mindst 200 personer ligger i havet, mens flådefartøjer og helikoptere bistår redningsarbejdet. Der er foreløbig fundet omkring 50 døde i vandet, skriver de internationale nyhedsbureauet. - Der er mindst 200 personer i havet, og vores helikoptere er ved at samle dem op, siger en talsmand fra flåden og tilføjer, at to redningsfartøjer er tilstede ved ulykken ifølge nyhedsbureauet Reuters. Tidligere fredag druknede mindst 12 flygtninge, mens 116 blev reddet, efter at en båd kæntrede ud for Egyptens kyst tæt på landets næststørste by Alexandria. I den sag søger flådefartøjer fortsat efter flere overlevende. Angiveligt havde de ombordværende forladt landet illegalt. Begge episoder vækker mindelser om flygtningekatastrofen i sidste uge, hvor flere end 300 flygtninge undervejs til Europa frygtes at være omkommet, da et skib sank ud for middelhavsøen Lampedusa. Flygtninge og indvandring ventes at komme på dagsordenen på næste EU-topmøde senere i oktober. Desuden vil Italiens premierminister, Enrico Letta, også gøre emnet til et tema for det italienske EU-formandskab i anden halvdel af 2014. Letta har tidligere sagt, at Italien vil holde en statsbegravelse for ofrene for sidste uges flygtningekatastrofe, hvor flere end 300 flygtninge frygtes at være omkommet. Ifølge tal fra FN's højkommissariat for flygtninge er 32.000 flygtninge ankommet til den sydlige del af Italien og Malta dette år alene. Omkring to-tredjedele af dem har søgt om asyl. I den senere tid er der sket en stigning i antallet af flygtninge fra den syriske borgerkrig og de politiske uroligheder i Egypten. Mange håber på at finde arbejde i Europa, og ofte bliver de ikke i Italien særlig længe. /ritzau/AFP",Medier: Mindst 50 døde efter skibbrud ved Italien,http://dr.dk/nyheder/udland/medier-mindst-50-doede-efter-skibbrud-ved-italien,2013-10-11 16:46:00+00:00
2007-02-11T19:16:00+00:00,"Et skib med omkring 400 illegale flygtninge, som har ligget opankret ud for Mauretaniens kyst i en uge, får først tilladelse til at gå i havn i Mauretanien i morgen. I dag fik et lægehold lov til at gå ombord på skibet for at behandle de syge. Skibet har været genstand for en diplomatisk strid mellem Spanien og Mauretanien, men forleden sagde Mauretanien ja til at tage imod skibet. I Mauretanien venter et fly, som skal bringe flygtningene tilbage til deres hjemlande. Ifølge Røde Kors kommer flygtningene, der formodentlig håbede på at komme til Europa, fra Indien, Sri Lanka, Sierra Leone, Elfenbenskysten, og Liberia.",Flygtningeskib ligger stadig ud for Mauretanien,http://dr.dk/nyheder/udland/flygtningeskib-ligger-stadig-ud-mauretanien,2007-02-11 19:16:00+00:00
2012-11-26T18:53:00+00:00,"Regeringen vil tirsdag klokken 12.30 fremlægge en ny integrationsplan for alle nyankomne flygtninge og familiesammenførte. Det erfarer DR Nyheder. En del af planen er at stramme straffeloven, så religiøse vielser indgået under tvang bliver omfattet af straffeloven. Samtidig skal de imamer, der står bag vielserne, kunne smides ud af Danmark. Planen indeholder også en ny strategi for, hvordan man skal tage imod nyankomne flygtninge. Her bliver kommunerne forpligtet til at lave en integrationsplan for alle nyankomne flygtninge og familiesammenførte. Derudover vil der være flere tiltag på sundheds- og skoleområdet. Se mere i TV Avisen klokken 21.30 på DR1.",Regeringen klar med ny plan for integrationen,http://dr.dk/nyheder/politik/regeringen-klar-med-ny-plan-integrationen,2012-11-26 18:53:00+00:00
2013-11-28T17:27:00+00:00,"FNs højkommissær for flygtninge, Antonio Guterres, forberedte torsdag omverdenen på, at regionale lande, hvor der er samlet hundredtusinder af syriske flygtninge, har behov for massiv international hjælp for at håndtere den store tilstrømning. - Uden langt mere massiv støtte til Jordan, Libanon og andre lande i regionen, kan det internationale samfund ikke tage det for givet, at disse lande vil være i stand til at fortsætte med at acceptere hundredtusindvis af nye syriske flygtninge, sagde Guterres. - Det er lige nu, at det internationale samfund skal forstå, at den støtte, som landene i regionen yder, er nødt til at blive yderligere forbedret, sagde han til journalister i Jordans hovedstad Amman. Guterres oplyste, at FN skønner, at over en million mennesker er flygtet fra Syrien til Jordan, Libanon, Tyrkiet, Irak og Egypten, siden konflikten brød ud, efter at myndighederne slog hårdt ned på demonstrationer mod præsident Bashar al-Assad i marts 2011. Under sit besøg mødtes Guterres med Jordans kong Abdullah II, premierminister Abdullah Nsur og udenrigsminister Nasser Judeh for at drøfte situationen. Højkommisæren opfordrede Jordan til at gøre det muligt for gamle mænd, kvinder så vel som børn og familier at flygte fra konflikten i Syrien, oplyser det jordanske nyhedsbureau Petra. Amnesty International og andre organisationer har udtalt, at på trods af erklæringer fra de jordanske myndigheder om, at grænsen fortsat er åben for dem, der flygter fra konflikten, så har det vist sig, at adskillige er blevet forment adgang til kongeriget. Det lille ørkenrige er vært for flere end 500.000 syriske flygtninge, heriblandt omkring 100.000 i den nordlige Zaatari-lejr tæt på grænsen. /ritzau/AFP",FN: Syriens nabolande har behov for massiv hjælp,http://dr.dk/nyheder/udland/fn-syriens-nabolande-har-behov-massiv-hjaelp,2013-11-28 17:27:00+00:00
2013-12-12T10:41:00+00:00,"VIDENSKABSBILLEDET Nej, det er ikke en eksplosionsscene fra den næste James Bond film, men derimod en bølge, der hamrer ind over en havnemole i den libanesiske by Tripoli onsdag 11. december. En vinterstorm blæser i øjeblikket ind over det nordlige Libanon, Jordan og Syrien ude fra Middelhavet og folk i området kan godt forberede sig på frostvejr og op til 10 cm sne de kommende dage. Ikke mindst de 1,4 millioner syriske flygtninge, som man regner med opholder sig i Libanon i øjeblikket. Stormen er i øvrigt døbt Alexa på de kanter.",Vinterstorm i Mellemøsten,http://dr.dk/nyheder/viden/vinterstorm-i-mellemoesten,2013-12-12 10:41:00+00:00
2013-10-25T13:00:00+00:00,"Bulgarien vil bygge en 30 kilometer lang mur for at standse flygtningestrømmen fra Syrien. Det skriver flere bulgarske og tyrkiske medier. De seneste måneder er antallet af flygtninge skudt i vejret. Fordrevet af borgerkrigen prøver de at snige sig over den såkaldte grønne grænse langs med Tyrkiet. Regeringen fastholder, at den med muren blot ønsker at tvinge flygtningene til at krydse ind i landet - og dermed ind i EU - gennem de officielle grænseovergange. Der kan de modtages og registreres ordentligt og samtidig søge om international beskyttelse, forklarer Boris Tsjesjirkov, der er talsmand for FN's flygtningehøjkommissariat. - Hvis ikke vi kan kontrollere flygtningestrømmen, kan det ende med en humanitær krise, der spreder sig hele den sociale sfære i samfundet, sagde indenrigsminister Tzvetlin Yovchev mandag ved en pressekonference. Bulgarien er det fattigste land i EU og har store problemer med at håndtere den voksende strøm af flygtninge fra Syrien de seneste måneder. Og stort set hver dag er den varme kartoffel på menuen i den politiske debat. Det kan man blandt andet se hos det bulgarske nyhedsbureau FOCUS News Agency. Under overfladen lurer nationalistiske og fremmedfjendske strømninger, der har blomstret i kølvandet på finanskrisen. Flere og flere muslimer oplever at blive angrebet af medlemmer fra det nynationalistiske Ataka-parti. Og størstedelen af de syriske flygtninge er netop muslimer. Bulgariens regering er nu under pres for at tackle de mange flygtninge. Og det samme er landets modtagelsescentre. Det bulgarske indenrigsministerium mener, at 4445 flygtninge fra Syrien har sneget sig over grænsen i år. Det er mere end 100 om ugen. I alt er 6445 flygtninge ankommet i 2013. Balkanlandet har derfor opfordret EU til at støtte landet med yderligere seks millioner euro, og derudover tage et medansvar for at løse problemet med de mange flygtninge. - Der er behov for en integreret EU-tilgang til at løse flygtningeproblemet, og præsidentens kontor arbejder i den retning, sagde præsident Rosen Plevneliev under et møde med repræsentanter for landets sikkerheds- og efterretningstjenester ifølge FOCUS News Agency. Flere end to millioner mennesker er flygtet ud af Syrien siden marts 2011. FN forudser, at konflikten i Syrien vil eskalere og tvinge yderligere over fire millioner indbyggere til at forlade deres hjem i 2014.",Bulgarien bygger mur for at standse flygtningestrøm,http://dr.dk/nyheder/udland/bulgarien-bygger-mur-standse-flygtningestroem,2013-10-25 13:00:00+00:00
2013-08-19T08:54:00+00:00,"En kæmpemæssig flygtningestrøm fra Syrien har bevæget sig ind i den kurdiske del af Irak. Siden torsdag har cirka 20.000 vandret hen over en smal pontonbro over floden Tigris. Grænseovergangen har været lukket siden en gang i maj, men nu er den altså åbnet igen - og de syriske flygtninges pres på den kommer bag på nødhjælpsarbejdere i området. Det fortæller Rasmus Egendal er er vicechefkoordinator for FN's fødevareprogram i Amman i Jordan. - Det er en forholdsvis lille grænseovergang, som har været lukket siden en gang i maj. Mange har ventet på at komme over, og det skaber et pres. Det er en lidt uventet situation, som vi arbejder på at få styr på nu, siger han til DR Nyheder. De omkring 20.000 flygtninge er blevet eskorteret til andre steder i den kurdiske region, fortæller han. - Vi er bekymrede over det store antal flygtninge. Ngo'ere har knoklet i døgndrift for at holde trit med flygtningestrømmen. En nødlejr skal etableres, og man forventer, at den kan stå færdig om et par uger. FN's fødevareprogram arbejder på at transportere fødevarer til de flygtede frem igennem Tyrkiet - men på grund af presset på den lille grænseovergang og en region, der er alt andet end rolig og stabil, tøver Rasmus Egendal ikke med at kalde situationen for dramatisk. For det er en udfordring at levere nødhjælp til flygtninge i den kurdiske del af Irak, er Dansk Røde Kors helt enig i. For når flygtninge strømmer fra Syrien og ind i Irak, som jo også er et land i stor konflikt med sig selv, viser tydeligt hvor desperate de syriske flygtninge er, siger generalsekretær Anders Ladekarl til DR Nyheder. - Det er vanskeligt at komme til Tyrkiet, fordi landet næsten har lukket grænserne. Det tager lang tid at komme ind i Jordan, fordi flygtningelejrene der også er fyldt. I Libanon er der også en del konflikter, der gør, at flygtninge måske ikke synes, det er det rareste sted at flygte hen. Situationen i Syrien er værre end nogensinde, og derfor vælger folk at flygte til lande, hvor det også er meget usikkert at opholde sig. FN siger, at 1,6 millioner er flygtet ud af Syrien. Det tal vil til december være vokset til 3,5 millioner. - Desværre er der intet, der tyder på, at flygtningestrømmene ud af Syrien vil blive mindre. Folk flygter for at redde deres liv, så der er ikke andet for os at gøre end at halse efter, så godt vi kan, siger Anders Ladekarl.","Røde Kors: Syrere flygter til Irak, fordi de er desperate",http://dr.dk/nyheder/udland/roede-kors-syrere-flygter-til-irak-fordi-de-er-desperate,2013-08-19 08:54:00+00:00
2013-03-06T08:03:00+00:00,"Antallet af syriske flygtninge, der er tvunget på flugt fra deres krigshærgede hjemland, er nu oppe på én million, oplyser FN. - En million mennesker er på flugt, flere millioner er internt fordrevne og tusindvis af mennesker krydser grænsen hver dag. Syrien er inde i en ond cirkel og på vej mod en katastrofe i fuld skala, siger FNs højkommissær for flygtninge, Antonio Guterres. Halvdelen af flygtningene er børn, hvoraf de fleste er under 11 år, fremgår det af en erklæring fra UNHCR. - Vi gør alt, hvad vi kan for at hjælpe, men de ressourcer, som verdenssamfundet har stillet til rådighed, er faretruende presset. Denne tragedie må stoppes, understreger Guterres. Siden konflikten brød ud for tre år siden, er antallet af flygtninge steget støt. Mange har søgt tilflugt i Syriens nabolande, hvor de lever en trøstesløs tilværelse i relativ sikkerhed. FN advarer om, at det høje antal flygtninge er en katastrofal udvikling, der vil få store konsekvenser for både Syrien og dets befolkning. Samtidig vokser antallet af mennesker, der flygter fra borgerkrigen, uge for uge. /ritzau/AFP",FN: Én million mennesker er flygtet fra krigen i Syrien,http://dr.dk/nyheder/udland/fn-en-million-mennesker-er-flygtet-fra-krigen-i-syrien,2013-03-06 08:03:00+00:00
2013-11-04T10:08:00+00:00,"500 indsamlingsbøsser på Fyn mangler en frivillig indsamler, når Dansk Flygtningehjælp stemmer dørklokker i den kommende weekend. Organisationens årlige landsindsamling løber af stablen søndag den 10. november, og her er der fortsat mange ledige indsamlingsruter i det fynske, fortæller Dansk Flygtningehjælp. Pengene fra årets indsamling går til syriske flygtninge i Mellemøsten. Derudover bliver der blandt andet samlet penge ind til DR Congo og Myanmar.",Dansk Flygtningehjælp mangler fynske indsamlere,http://dr.dk/nyheder/politik/valg/kv13/dansk-flygtningehjaelp-mangler-fynske-indsamlere,2013-11-04 10:08:00+00:00
2013-10-15T14:48:00+00:00,"Flygtningestrømmen over Middelhavet synes uden ende. Den italienske kystvagt har natten til tirsdag reddet ikke mindre end 300 flygtninge fra to overfyldte både, oplyser AP. I følge myndighederne, forsøgte de mange flygtninge, som var fra både Nepal, Bangladesh, Syrien, Somalia og Nigeria, at nå den italienske ø Lampedusa syd for Sicilien. Det var ved netop Lampedusa, at over 300 flygtninge i forrige uge mistede livet, da deres skib forliste på vej til en bedre fremtid i Europa. Kystvagten har udsendt en video, hvor man kan se redningsaktionen af den ene af bådene, hvor 80 mennesker - deriblandt fire gravide kvinder - sad tæt sammen. I redningsaktionen deltog både skibe fra den italienske flåde, samt fra kystvagten. De mange flygtninge blev tirsdag morgen fragtet til Lampedusa. I følge de italienske myndigheder tager menneskesmuglerne ofte op mod 1000 euro for en billet med en overfyldt båd til Europa. Se videoen af redningsaktionen øverst i artiklen.",VIDEO 300 bådflygtninge reddet ud fra Siciliens kyst,http://dr.dk/nyheder/udland/video-300-baadflygtninge-reddet-ud-fra-siciliens-kyst,2013-10-15 14:48:00+00:00
2012-04-05T08:38:00+00:00,"De blodige stridigheder i Syrien får stadig flere syriske statsborgere til at flygte ud af landet. Inden for de seneste 24 timer er over 1000 syrere flygtet over grænsen til Tyrkiet. Det siger embedsmænd i Tyrkiet. - Antallet af flygtninge over grænsen ved Reyhanli er stigende, og antallet er 1043 siden onsdag, siger en embedsmand i provinsen Hatay i det sydøstlige Tyrkiet torsdag formiddag. Strømmen af flygtningen fortsætter, og tyrkiske myndigheder har en større indsats i gang for at hjælpe de mange flygtninge. I alt er der nu flere end 21.000 syriske flygtninge i Tyrkiet. De fleste er kommet ind over grænsen de senere måneder, mens kampe mellem væbnede oprørere og regeringssoldater er taget til i styrke over det meste af Syrien. Tyrkiet har oprettet adskillige flygtningelejre langs grænsen til Syrien, og flere lejre er under opbygning. Syrere, der frygter for deres liv, er også flygtet til andre af Syriens nabolande. Libanon og Jordan har ligeledes modtaget adskillige tusinde flygtninge.",1000 syrere flygter til Tyrkiet på 24 timer,http://dr.dk/nyheder/udland/1000-syrere-flygter-til-tyrkiet-paa-24-timer,2012-04-05 08:38:00+00:00
2007-04-05T14:51:00+00:00,"En irakisk flygtning, der lige før nytår måtte forlade Danmark, er netop blevet løsladt efter at han i Irak var blevet bortført. Ifølge de danske udlændingemyndigheders vurdering blev hans asylansøgning afvist, fordi han ikke var i fare i hjemlandet. Nu kræver en støtteforening, at regeringen tager ham tilbage til Danmark. DR-programmet 21-Søndag var med, da politiet den 29. december kom til Sandholm-lejren for at hente den 52-årige Abdul Karim. Han tilhører et kristent mindretal, men var ikke i fare for at blive forfuldt i Irak. Det var i hvert fald de danske udlændingemyndigeheders begrundelse for ikke at give Karim opholdstilladelse. Selv var han ikke i tvivl om, at han ville blive slået ihjel, hvis islamistiske fundamentalister fandt frem til ham. Så galt gik det heldigvis ikke, men han blev til gengæld bortført af ukendte gerningsmænd, der en dag kom og hev ham ud af en bus. For nylig blev Abdul Karim så løsladt mod en løsesum på 15.000 dollar og lever nu under jorden uden udsigt til at gense sin kone og fem børn, der lever som flygtninge i Jordan. Støtteforeningen til Flygtninge i fare kræver nu, at regeringen tager sit ansvar alvorligt og får Abdul Karim tilbage til Danmark.",Bortført iraker løsladt,http://dr.dk/nyheder/indland/bortfort-iraker-losladt,2007-04-05 14:51:00+00:00
2007-03-10T02:16:00+00:00,"Knap har debatten om Hillerød-præsternes kritik af regeringens asylpolitik lagt sig, før den vestjyske præst Orla Villekjær kritiserer regeringen for at svigte Danmarks ansvar over for hjemsendte og herboende flygtninge. - Hvad er det for en ideologi, for en systemtænkning, som på dette område hersker i regeringen og dens støtteparti, ja langt ind i oppositionen, spørger sognepræst Orla Villekjær under morgendagens prædiken i DR Kirken. I den tv-transmitterede prædiken langer han ud efter de motivationsfremmende foranstaltninger, der er indført for at få afviste flygtninge til at vende hjem. - Enhver sund fornuft ser da det umenneskelige i at sende disse psykisk syge hjem. Enhver sund fornuft kan da straks aflæse disse ”motivationsfremmende” foranstaltninger, som man bedragerisk kalder dem, at det er da at lægge ubærlige byrder på svage menneskers skuldre. Orla Villekjær støttes af biskop Karsten Nissen fra Viborg Stift, der dog ikke vil kommentere yderligere, før han har set tv-prædiken. - Enhver præst kan og bør af og til kommentere på konkrete forhold, siger biskoppen til Kristeligt Dagblad. Kirkeminister Bertel Haarder mener at det havde været mere reelt at skrive et læserbrev. - Så kan hans politiske mening blive modsagt på lige fod med alle andres, siger Bertel Haarder. - For hans mening er jo ikke spor bedre og vigtigere end kirketjenerens og graverens og din og min og grønthandleren nede om hjørnet, siger Bertel Haarder til Radioavisen. Den konservative kirkeordfører, Charlotte Dyremose, siger at nok skal præsterne bruge deres ytringsfrihed, men de skal ikke politisere fra prædikestolen. Socialdemokratiets integrationsordfører Lotte Bundsgaard advarer i Kristeligt Dagblad kirken mod at blande sig for meget i debatten. - Den enkelte præst har ytringsfrihed, men man skal passe på ikke at blande religion og politik sammen, siger hun. Hele gudstjenesten kan ses på DR1 søndag klokken 14. http://mu.net.dr.dk/admin/programcard/get/?id=urn:dr:mu:programcard:532afa53a11f9d09b43e0d0e",Kirkeminister: Præstens mening ikke vigtigere end grønthandlerens,http://dr.dk/nyheder/indland/kirkeminister-praestens-mening-ikke-vigtigere-end-gronthandlerens,2007-03-10 02:16:00+00:00
2012-08-28T12:02:00+00:00,"FN vurderer, at helt op mod 200.000 syrere vil flygte til Tyrkiet, hvis kamphandlingerne fortsætter. - Potentielt står vi over for op mod 200.000, og vi samarbejder med den tyrkiske regering om at udarbejde de nødvendige planer, siger en talskvinde for FN's Flygtningehøjkommissariat (UNHCR), Sybella Wilkes. Knap 75.000 syrere har allerede ladet sig registrere som flygtninge i Tyrkiet. De tyrkiske myndigheder er i gang med at opføre mindst fem nye lejre oven i de ni, der allerede er i sving. Også i Jordan øges indstrømningen af syriske flygtninge. I flygtningelejren Za'atri i det nordlige Jordan er antallet af beboere fordoblet den seneste uge med 10.200 nye flygtninge, siger UNHCR. Der er næsten 70.000 syriske flygtninge registreret i Jordan. - Flygtningene siger, at mange tusinde flere venter på at krydse grænsen, og det er volden omkring Deraa, der ikke ligger langt fra grænsen, som er grunden, siger UNHCRS talskvinde i Geneve, Melissa Fleming. Oprøret mod Syriens præsident, Bashar al-Assad, startede i Deraa sidste forår. /ritzau/Reuters",FN: 200.000 syrere vil flygte til Tyrkiet,http://dr.dk/nyheder/udland/fn-200000-syrere-vil-flygte-til-tyrkiet,2012-08-28 12:02:00+00:00
2013-05-30T15:38:00+00:00,"Italien har accepteret at modtage hundredvis af afrikanske bådflygtninge, som var rejst videre til Tyskland, efter de var sejlet i land på Italiens kyst. Flygtningene, som hovedsageligt kommer fra Togo, Ghana og Libyen, har skabt mediedebat i Tyskland, efter det kom frem, at italienske myndigheder angiveligt har udstyret dem med både penge og råd om at rejse videre til Tyskland. Avisen Bild har skrevet, at afrikanerne modtog et beløb på 500 euro (3720 kroner) hver som belønning for at rejse videre. Det tyske indenrigsministerium meddelte torsdag, at det har holdt møder med den italienske regering i to uger om sagen, og tilbagesendelsen af de afrikanske flygtninge vil afgøres individuelt sag for sag. 300 flygtninge havde samlet sig i Hamburg, hvor et lokalt socialkontorer har klaget over, at det pludselig skulle sørge for hus og mad til de mange afrikanerne. Den tyske avis skriver, at den svenske EU-kommissær Cecilia Malmström har afkrævet Italien en forklaring på, hvorfor myndigheder i landet har udstukket identitetspapirer og givet bådflygtningene mulighed for at rejse rundt i Europa. Italien har via dets ambassadør i Berlin afvist, at man har rådgivet afrikanerne om at rejse til Tyskland. Ambassadøren kalder det for medie-løgne. At italienerne har givet penge til afrikanerne er imidlertid sandt, fortæller det italienske indenrigsministerium. /ritzau/dpa",Tyskland sender bådflygtninge tilbage til Italien,http://dr.dk/nyheder/udland/tyskland-sender-baadflygtninge-tilbage-til-italien,2013-05-30 15:38:00+00:00
2013-05-29T15:46:00+00:00,"Danmarks kronprinsesse Mary er i disse dage på officielt besøg i Malaysia, hvor hun deltager i en kvindekonference kaldt 'Women Deliver 2013'. Kronprinsessen har også fundet tid til at besøge en flygtningelejr for flygtninge fra Myanmar, og en skole for flygtningebørn. Se billederne her.",BILLEDSERIE: Kom med kronprinsesse Mary på besøg i Malaysia,http://dr.dk/nyheder/billedserie-kom-med-kronprinsesse-mary-paa-besoeg-i-malaysia,2013-05-29 15:46:00+00:00
2012-12-11T11:35:00+00:00,"Den over halvandet år lange, blodige opstand mod Syriens præsident, Bashar al-Assad, har sendt flere end 500.000 mennesker på flugt ud af landet, viser en opgørelse fra UNHCR, FN's flygtningehøjkommissariat. - Ifølge de seneste tal fra Tyrkiet, Libanon, Jordan, Irak og det nordlige Afrika er 509.500 syrere flygtet ud af landet, hedder det i en erklæring fra UNHCR, der har kontor i Geneve i Schweiz. 425.000 er allerede registreret som flygtninge, mens cirka 85.000 er ved at blive registreret som flygtninge, oplyser UNHCR. De fleste syrere er flygtet til Tyrkiet og Libanon, siger tallene. /ritzau/Reuters",En halv million mennesker er flygtet fra Syrien,http://dr.dk/nyheder/udland/en-halv-million-mennesker-er-flygtet-fra-syrien,2012-12-11 11:35:00+00:00
2013-09-11T09:55:00+00:00,"Mens verdens opmærksomhed er rettet mod det storpolitiske spil, der udspiller sig om Syrien, vokser katastrofen for de mennesker der lever i det borgerkrigshærgede land. - Krisen er eksploderet til en størrelse, vi sjældent har set. Der er et stort behov for de mest basale ting som mad, vand og tag over hovedet. Det fortæller Kim Petersen, der er landechef for Dansk Flygtningehjælp og bor i Syriens hovedstad Damaskus. Over en telefon fortæller han til dr.dk om det kaos, store dele af den syriske befolkning lever i. Det er en beretning om fem millioner af flygtninge, der er blevet tvunget til at forlade fra deres hjem for at komme i sikkerhed. Flygtninge bliver mere sårbareDer kan ikke oprettes flygtningelejre i størstedelen af Syrien, og derfor er flygtningene nødt til at flytte rundt fra sted til sted. Næsten halvanden million er flygtet ud af Syrien, mens fire millioner er fordrevet internt i landet. De fire millioner er både børn, kvinder og mænd. De søger ly hos familie og venner, men mange af dem har svært ved at slå sig ned, fordi kampene mellem oprørerne og præsident Assads styrker hele tiden rykker sig. Den urolige tilværelse påvirker flygtningene psykisk, fortæller Kim Petersen: - Hver gang de skal flytte, bliver de mere sårbare. Situation bliver værreSituationen for de mange millioner flygtninge er blevet værre i takt med, at borgerkrigen trækker ud. Priserne på de mest basale fødevarer er steget med flere hundrede procent, siden krigen begyndte i foråret 2011. Det gør det svært for befolkningen at få dagligdagen til at løbe rundt økonomisk - ligesom at det bliver en større byrde at tage imod venner og familiemedlemmer, der banker på døren under deres flugt, forklarer Kim Petersen. Svære arbejdsforholdSammen med andre nødhjælpsorganisationer forsøger Dansk Flygtningehjælp at støtte de mange flygtninge i og uden for Syrien. - Lige nu har vi travlt med at skaffe tøj og tæpper og andre ting, som flygtningene får brug for, når den varme, vi har nu, forvandler sig til kulde og vinter, siger Kim Petersen. For at få lov til at uddele nødhjælp skal nødhjælpsorganisationerne indordne sig de regler, som Assad-regimet udstikker. - Det er vi nødt til at leve med, og det kan vi også godt, men problemet er, at der er stor usikkerhed omkring, hvilke regler der gælder, siger Kim Petersen. Han forklarer, at adskillige af organisationens biler lastet med blandt andet sæbe, vaskepulver, tæpper og madrasser har stået stille på grænsen til Syrien i flere uger, fordi der er kommet nye regler for transport for nødhjælp, der skal ind i landet. - Det er blevet sværere at få en lastbil fra A til B, fordi det tager meget langt tid, før nye regler fra centralt hold bliver kommunikeret ud i landet, forklarer Kim Petersen. Mange flygtninge får ikke hjælp Mens Kim Petersen fortæller fra Damaskus, er Dansk Røde Kors' generalsekretær, Anders Ladekarl, på vej ind over grænsen til Syrien fra Libanon. Han er taget til landet for at tale med Dansk Røde Kors' samarbejdspartnere og for at få et indtryk af, hvordan situationen udvikler sig. Det er et år siden, at han har været i Syrien sidst, og ligesom Kim Petersen fortæller han, at flygtningenes situation kun er blevet værre. - Mange af dem, jeg mødte sidst, er nu blevet dræbt eller fængslet. Flere er på flugt end sidst, og det er blevet vanskeligere at dele nødhjælp ud. Vi når kun en tredjedel af dem, vi gerne ville, siger Anders Ladekarl over en telefon fra grænsen. Se hele dr.dks tema om Syrien under linket her.",Dansker i Syrien: Her vokser den menneskelige katastrofe hver dag,http://dr.dk/nyheder/udland/dansker-i-syrien-her-vokser-den-menneskelige-katastrofe-hver-dag,2013-09-11 09:55:00+00:00
2012-11-13T13:20:00+00:00,"To en halv million er internt fordrevne i Syrien, hvilket er en fordobling af de tidligere tal fra nødhjælpsorganisationer Det oplyser FN's Højkommissariat for Flygtninge, UNHCR, i Geneve. Omkring fire millioner vil have brug for humanitær hjælp i begyndelsen af det nye år, når vinteren er sat ind i Syrien, anslår nødhjælpsorganisationer. Over 407.000 syriske flygtning er registreret eller venter på at blive registreret i de omliggende lande - Libanon, Tyrkiet, Jordan og Irak. Luftangreb har fået nye bølger af civile over grænsen til Tyrkiet, som i sidste uge tog imod 9000.",To en halv million fordrevet fra Syrien,http://dr.dk/nyheder/udland/en-halv-million-fordrevet-fra-syrien,2012-11-13 13:20:00+00:00
2013-09-10T15:00:00+00:00,"Menneskesmuglere tjener godt på de mange syrere, der i øjeblikket flygter fra krigen. En af dem, der har godt gang i forretningen er Abu Muhammed, som reporter Birgitte Vestermark fra P1's Orientering har fundet frem til i Istanbul. Abu Muhammed er ikke hans rigtige navn, men han har indvilliget i at fortælle, hvordan forretningen kører. Han er selv syrer og opfatter sit arbejde som en humanitær gestus. - Vi forsøger at finde europæiske pas til de syriske flygtninge, og vi skaffer også flybilletter, fortæller han. Abu Muhammeds opgave er at forfalske pas. Råmaterialet er ofte europæiske pas, der er udløbet. - Ellers producerer vi helt nye pas. Vi har virkeligt gode maskiner, forklarer Abu Muhammed. En professionel menneskesmugler skifter også mobilnummer ofte og arbejder på skift med andre for ikke at blive opdaget. Abu Muhammed forklarer desuden, at der er forskel på menneskesmuglere: Mange af dem snyder syrerne og forlanger alt for høje priser. - Nogle gange efterlader de syriske flygtninge ved den bulgarske grænse. Vi hører også historier om, at de bulgarske grænsevagter mishandler flygtningene. Han fortæller, at de fleste syriske flygtninge er fattige. De har solgt deres jord og huse for at rejse til Europa og få et nyt fredeligt liv. Men menneskesmuglerne kan også selv opleve pengemangel. Abu Muhammed siger, at han hjælper syrerne, men han gør det også for sin egen skyld. Fordi han på et tidspunkt blev såret, måtte han ud og finde penge til at betale lægeregningen. At dømme efter hans velplejede ydre, Iphone og dyre solbriller er der siden blevet råd til et godt liv. Hvis en flygtning skal flyve ud af Tyrkiet på et af de pas, som Abu Muhammed har fremstillet, tjener han da også omkring 20.000 kroner. Han er en del af et netværk af menneskesmuglere, og andre skal også have deres betaling: I alt betaler en flygtende syrer mellem 60.000 og 80.000 kroner for at blive hjulpet til Europa. Men Abu Muhammed og hans menneskesmuglerkolleger lever også livet farligt. Det tyrkiske politi har sat ekstra ind på at få optrevlet menneskesmuglernes netværk på det seneste. Den ekstra patruljering mærkes især i Attatürk-lufthavnen, har han bemærket. Blandt andet derfor er Abu Muhammed ved at blive træt af livet som menneskesmugler. Han overvejer derfor at finde et almindeligt arbejde i Istanbul. Hør mere i Orientering på P1 og følg deres tema Fort Europa hele ugen og næste uge med.",Menneskesmugler til DR: Jeg tjener godt på Syrien,http://dr.dk/nyheder/udland/menneskesmugler-til-dr-jeg-tjener-godt-paa-syrien,2013-09-10 15:00:00+00:00
2011-06-29T10:42:00+00:00,"Flere tusinde mennesker strømmer fortsat over grænsen til Tunesien hver eneste dag. - Vi anslår, at der kommer omkring 6000 libyere over grænsen i døgnet. Derudover kommer der omkring 300 flygtninge og fremmedarbejdere, som overvejende har baggrund i Afrika syd for Sahara. Det siger Rocco Nuri i det midlertidige kontor, som FN's Flygtningehøjkommissariat har etableret i Zarzis i Tunesien. Kontoret blev åbnet, da flygtninge væltede ind over grænsen i februar og marts. På det tidspunkt kom der 12.000 om dagen. Der er tre flygtninge-transitlejre på grænsen mellem Tunesien, hvor der i alt bor 4500 flygtninge. - Vi anslår, at der er omkring 60.000 libyere i Tunesien som følge af krigshandlingerne. De fleste af dem klarer sig uden hjælp fra os, tilføjer Nuri. Der er kun 1500 libyere i tre transitlejre ved grænsen til Libyen, men flere tusinde mennesker fra Somalia, Eritrea, Sudan og andre afrikanske lande syd for Sahara. De boede i Libyen, da krigen brød ud, og mange af dem var der illegalt. Nogle er flygtet på grund af konflikten, mens andre blev udsat for vold og overgreb. Rocco Nuri fremhæver, at Tunesien og landets indbyggere har været meget åbne og hjælpsomme over for flygtningene. Tuneserne er virkelig generøse. Først og fremmest holdes grænserne åbne og kun et lille fåtal af flygtninge bliver afvist. Støtten fra myndighederne, militæret og lokalbefolkningen er formidabel, siger Nuri.",Libyere flygter stadig,http://dr.dk/nyheder/udland/libyere-flygter-stadig,2011-06-29 10:42:00+00:00
2012-12-25T18:07:00+00:00,"En ny bølge af syriske flygtninge strømmer mod grænsen til nabolandet Tyrkiet, på flugt fra den syriske regerings bombardementer i den centrale Hama-provins. Det rapporterer den arabiske satellitkanal al-Jazeera. Alene mandag ankom omkring 700 syrere - størstedelen kvinder og børn - til den tyrkiske grænseby Reyhanli, oplyser tyrkiske myndigheder. Det statslige nyhedsbureau Anadolu skriver ifølge al-Jazeera, at omkring 1100 syriske flygtninge ankom til grænsebyen enten til fods eller i bil. Strømmen af mennesker, der flygter fra Hama-provinsen, er øget, efter at syriske kampfly søndag dræbte et stort antal mennesker, der stod i kø for at købe brød hos en bager i byen Halfaya. Der er varierende meldinger om, præcis hvor mange der mistede livet under luftangrebet, men Det Syriske Observatorium for Menneskerettigheder siger, at det har fået navnene på 40 mænd og tre kvinder, der blev dræbt i det pågældende angreb. Organisationen følger situationen i landet og får sine oplysninger fra et netværk bestående af blandt andet aktivister og læger rundt om i Syrien. Al-Jazeeras udsendte reporter i Reyhanli siger, at den syriske regering har øget antallet af bombardementer i Hama-provinsen, fordi oprørsgrupper tager kontrol med stadigt større dele af provinsen. - Vi forventer at se flere flygtninge i takt med, at regeringen lægger op til en hård kamp, fordi Hama er så strategisk vigtig en provins lige midt i Syrien, siger reporteren, Zeina Khodr. I forvejen har mere end 145.000 syriske flygtninge søgt tilflugt i Tyrkiet for at komme væk fra blodsudgydelserne i deres land. /ritzau/",Ny bølge af syrere flygter til Tyrkiet,http://dr.dk/nyheder/udland/ny-boelge-af-syrere-flygter-til-tyrkiet,2012-12-25 18:07:00+00:00
,,,,
2013-10-17T17:59:00+00:00,"En 37-årig mand fra den lavtliggende stillehavsø Kiribati har anket sit afslag på asyl i New Zealand, hvor han har boet sammen med sin familie siden 2007. Det ville der som sådan ikke være noget nyt i, hvis det da ikke lige var for årsagen. Ioane Teitiota, som manden hedder, angiver nemlig truslen fra klimaforandringerne som årsag til sit ønske om asyl. - Der er ikke nogen fremtid for os, når vi tager tilbage til Kiribati, skal Ioane Teitiota have sagt til appeldomstolen og beskrevet, hvordan de stigende vandstande forurener drikkevandet, dræber afgrøder og oversvømmer hjem. Ioane Teitiota og hans familie skal dog ikke regne med, at appellen vil ændre afgørelsen. Reglen om asyl for flygtninge er nemlig møntet på flygtninge fra krig og altså ikke klimaflygtninge. - Flygtningekonventionen, der trådte i kraft ved slutningen af Anden Verdenskrig, er nødt til at blive ændret, så den omfatter flygtninge fra klimakatastrofen, og det, der sker med Kiribati de næste 30 år, er en katastrofe, siger Ioane Teitiotas advokat Michael Kidd til Radio New Zealand. Kiribati har set sig nødsaget til at opkøbe land på Fiji - både for at dyrke fødevarer og potentielt at kunne genbosætte sine borgere. New Zealand har sammen med Australien, i følge Reuters, modsat sig opfordringer om at ændre immigrationsreglerne for de befolkninger i Stillehavet, der er påvirkede af klimaforandringer.",Øboer flygter fra klimaforandringer,http://dr.dk/nyheder/udland/oeboer-flygter-fra-klimaforandringer,2013-10-17 17:59:00+00:00
2013-08-23T14:38:00+00:00,"Chancen for, at DU har givet penge til de 10 millioner flygtninge i Syrien og nabolandene, er lille. For nødhjælpsorganisationerne efterlyser flere bidrag fra danskerne. - Der kommer ikke ret mange penge ind til børnene til Syrien, siger Steen M. Andersen, der er generalsekretær i Unicef. En million af de flygtninge, der har krydset grænsen, er børn, lød det tidligere fredag fra Unicef. Og det fik organisationerne til at bede befolkningen om hjælp. - Det barn er ikke bare et tal. Det er et barn, som har været tvunget til at forlade sit hjem, måske endda sin familie, og som har oplevet så grufulde ting, at vi ikke er i stand til at forestille os det, siger Steen M. Andersen. Hvorfor har du ikke givet penge til Syrien? Eller hvorfor har du? Er det vores pligt at give penge, eller er det ikke? Giv din mening til kende her.",DIN MENING: Hvorfor har du ikke givet penge til Syrien?,http://dr.dk/nyheder/indland/din-mening-hvorfor-har-du-ikke-givet-penge-til-syrien,2013-08-23 14:38:00+00:00
2013-08-10T16:05:00+00:00,"På en strand, som er populær blandt turister, fandt kystvagten på Sicilien tidligt lørdag seks druknede, mens man måtte redde næsten 100 andre flygtninge, som forsøgte at svømme i land for at få adgang til Europa. De fleste formodes at være syrere, men der var også egyptere iblandt. - Vi blev alarmeret kort efter kl. 05.30, at en båd var gået på grund lige over for en feriestrand, siger en talsmand for havnemyndighederne i byen Catania. De fleste flygtninge hoppede i vandet, da de så kystlinjen, fortæller han. Ifølge talsmanden var alle passagerne unge voksne, og en af de druknede er en teenager. Der formodes at have været 120 passager om bord i den 18 meter lange båd, der gik på grund. Tusindvis af økonomiske flygtninge forsøger hver sommer, når havet ud for Syditalien er relativt roligt, at nå de italienske kyster i små både. De er på jagt efter arbejde i Den Europæiske Union, og derfor bliver mange af bådflygtningene ikke i Italien, men søger lykken længere nordpå som illegale indvandrere. /ritzau/AFP",Seks illegale indvandrere drukner på populær strand,http://dr.dk/nyheder/udland/seks-illegale-indvandrere-drukner-paa-populaer-strand,2013-08-10 16:05:00+00:00
2013-08-05T04:30:00+00:00,"Det kræver et brud med FN's Flygtningekonvention, hvis Dansk Folkepartis forslag om at gøre det vanskeligere for udlændinge at slå sig ned i Danmark skal gennemføres. Sådan lyder det fra generalsekretær i Dansk Flygtningehjælp Andreas Kamm. - Konsekvensen ville være, at Danmark trækker sig fra Flygtningekonventionen og et par andre konventioner, hvor vi har forpligtet os til at reagere og tage stilling til, om folk har lov til beskyttelse, siger han til DR Nyheder. Det skønnes, at op mod 7.000 mennesker vil søge asyl i Danmark i indeværende år. Men står det til Dansk Folkeparti, er det kun de 500 i FN's kvote, der skal kunne søge til Danmark. Ifølge FN's Flygtningekonvention forpligter Danmark sig til ikke at sende en flygtning retur til vedkommendes land, hvis der er risiko for forfølgelse. - Det internationale samarbejde er etableret for, at vi kan stå sammen om de udfordringer, som et enkelt land ikke kan klare, siger Andreas Kamm. Han vurderer, at mellem 3.000 og 3.500 af de 7.000 asylsøgere, der søger til Danmark i år, ikke vil være flygtninge og dermed kan sendes tilbage til hjemlandet. - Dermed skal vi håndtere 3.000 til 3.500 flygtninge. Det er ikke et faretruende stort tal, siger Andreas Kamm. Hverken de Radikale eller Venstre bakker op om forslaget.",DF-forslag kræver brud med konventioner,http://dr.dk/nyheder/indland/df-forslag-kraever-brud-med-konventioner,2013-08-05 04:30:00+00:00
2013-10-11T18:54:00+00:00,"Italienske og maltesiske redningsarbejdere har reddet mindst 221 personer fra den flygtningebåd, der fredag kæntrede ud for den italienske ø Lampedusa. De befinder sig om bord på forskellige skibe, og endnu flere er fløjet væk med redningshelikoptere, siger talsmand for den italienske flåde, Marco Maccaroni, som også oplyser, at man foreløbig har fundet ni lig. Maltas premierminister, Joseph Muscat siger, at 27 mennesker er bekræftet døde i kæntringsulykken. Mindst tre dem er børn. Eftersøgningen efter overlevende fortsætter, tilføjede han på pressemødet fredag aften. Det italienske nyhedsbureau ANSA og flere andre medier har ellers sat dødstallet til omkring 50, mens nyhedsbureauet Reuters skriver, at der er ""dusinvis"" af døde i vandet. Der arbejdes fortsat i området, hvor helikoptere og flådefartøjer leder efter overlevende. Kystvagten modtog et opkald fra båden via satellittelefon, og dermed var man i stand til at lokalisere den kæntrede båd og yde assistance til personerne i vandet ud for Lampedusa. Flygtningebåden kæntrede cirka 105 kilometer sydøst for Lampedusa. Tidligere fredag druknede mindst 12 flygtninge, mens 116 blev reddet, efter at en båd kæntrede ud for Egyptens kyst tæt på landets næststørste by Alexandria. I den sag søger flådefartøjer fortsat efter flere overlevende. Angiveligt havde de ombordværende forladt landet illegalt. Begge episoder vækker mindelser om flygtningekatastrofen i sidste uge, hvor flere end 300 flygtninge undervejs til Europa frygtes at være omkommet, da et skib sank ud for middelhavsøen Lampedusa. Flygtninge og indvandring ventes at komme på dagsordenen på næste EU-topmøde senere i oktober. Desuden vil Italiens premierminister, Enrico Letta, også gøre emnet til et tema for det italienske EU-formandskab i anden halvdel af 2014. Letta har tidligere sagt, at Italien vil holde en statsbegravelse for ofrene for sidste uges flygtningekatastrofe, hvor flere end 300 flygtninge frygtes at være omkommet.",Italiens flåde: Vi har reddet over 200 bådflygtninge,http://dr.dk/nyheder/udland/italiens-flaade-vi-har-reddet-over-200-baadflygtninge,2013-10-11 18:54:00+00:00
2013-07-14T16:50:16+00:00,"Over 60.000 mennesker er flygtet fra kampe i Den Demokratiske Republik Congo og har søgt tilflugt i Uganda. Det oplyser Ugandas Røde Kors søndag. Der er et øjeblikkeligt behov for penge og udstyr som telte, vandtanke og mad for at kunne hjælpe de mange, der er strømmet over grænsen, siger Røde Kors. Flygtningene er nået ind i Uganda via grænseområdet Bundibugyo. Foreløbig opholder de sig på lokale skoler og i landsbyer på den ugandiske side af grænsen. Ugandas hær siger, at flygtningene er strømmet til, fordi der er opstået nye kampe mellem congolesiske regeringsstyrker og en radikal ugandisk gruppe, der kalder sig De Allierede Demokratiske Styrker (ADF). Det er en muslimsk oprørsorganisation, som den ugandiske regering hævder har tilknytning til de somaliske oprørere i al-Shabaab. Al-Shabaab er knyttet til terrornetværket al-Qaeda. ADF har siden 1990erne haft sammenstød med ugandiske regeringsstyrker. Dele af organisationen har slået sig ned i Den Demokratiske Republik Congo. /ritzau/dpa",Over 60.000 er på flugt fra kampe i DRCongo,http://dr.dk/nyheder/udland/over-60000-er-paa-flugt-fra-kampe-i-drcongo,2013-07-14 16:50:16+00:00
2013-02-19T12:49:00+00:00,"Det ligner ikke en kurve, der bliver knækket foreløbigt. De seneste måneder er der sket en fordobling i antallet af flygtninge fra Syrien til nabolandene, og i marts vil en million syrere være på flugt, forudser Red Barnet. - Vi ser desværre en situation, der er stærkt voksende. Vi forestillede os, at vi til sommer ville have 1,1 millioner flygtninge, men det kan vi se, at vi allerede kommer op på i løbet af marts måned, siger Andreas Ring, nødhjælpskoordinator for Syrien i Red Barnet. Den snart to år lange konflikt har indtil videre sendt 850.000 mennesker på flugt til Syriens nabolande, og Andreas Ring vurderer, at omkring fire millioner har akut behov for nødhjælp inde i landet. Efterhånden som syrerne krydser grænserne til Tyrkiet, Jordan, Irak og Libanon, er nabolandenes muligheder for at modtage de mange flygtninge også under pres. - Kapaciteten i de omkringliggende lande til at modtage disse mennesker er stærkt overbelastet. De er rigtig hårdt presset, og det betyder, at tolerancen for at tage imod syrerne bliver mindre og mindre, siger Andreas Ring. Den største flygtningelejr ligger i Jordan, mens flygtninge i Libanon er blevet indlogeret af lokalbefolkningen efter regeringens ønske. Konflikten opstod for snart to år siden, da oprørere gik på gaden efter Det Arabiske Forår for at vælte præsident Bashar al-Assad. Siden har det udviklet sig til en regulær borgerkrig, som ifølge FN har kostet 70.000 mennesker livet. Flygtningene, som kommer til nabolandene, er oftest dem, der er hårdest ramt af situationen i deres hjemland, fordi mange først flygter, når krigen er allertættest på. Og særligt børnene er udsatte. - Masser af børn har oplevet eksplosioner, de har set døde familiemedlemmer, folk der er blevet skudt eller sprængt i stykker. Så det er utroligt barske omstændigheder, siger Andreas Ring. Hos Red Barnet støtter man flygtningene med fødevarer, tøj og tæpper. Derudover forsøger organisationen at få så mange børn som muligt i skole og skaber beskyttede områder for børnene som et slags helle med stabilitet og normalitet væk fra de belastede familier. /ritzau/",Red Barnet: En million syrere vil være på flugt i marts,http://dr.dk/nyheder/udland/red-barnet-en-million-syrere-vil-vaere-paa-flugt-i-marts,2013-02-19 12:49:00+00:00
2011-12-27T18:01:00+00:00,"FNs flygtningeorganisation, UNHCR siger, at 40 procent af de afghanske flygtninge, som har fået hjælp siden 2002, ikke er reintegreret. Lederen af FN's flygtningeprogram i Afghanistan siger, at verdensorganisationens strategi i det krigshærgede land siden 2002 har været ""den største fejltagelse, som UNCHR nogensinde har begået."" Næsten en fjerdedel af Afghanistans befolkning består af flygtninge, som er vendt hjem Pakistan og Iran. Mange af dem er hjemløse eller lever i slummen under et stykke presenning. Peter Nicolaus, UNHCRs repræsentant i Afghanistan, siger, at det internationale samfund har begået for mange fejltagelser, så de hjemvendende flygtninge ikke har fået mulighed for at tjene penge eller blive reintegreret i samfundet. - Vi troede, at hvis vi ydede en humanitær indsats, så ville der automatisk komme en makroøkonomisk udvikling, siger Nicolaus 10 år efter den amerikansk-ledede invasion, som har været med til at bane vejen for, at 5,7 millioner flygtninge er vendt hjem til Afghanistan siden 2002. - Det afgørende er indkomst. Det afgørende er, at man får det til at køre rundt. Det vigtigste er arbejde, siger Nicolaus. - Man kan bygge fem veje til en landsby, og det vil komme bønderne til gode, fordi de så kan tage hen til en anden landsby og sælge deres afgrøder, påpeger han. - Men den hjemvendte flygtning kan intet sælge på markedet, fordi han ikke har nogen afgrøder, tilføjer han. I alt lever der stadig tre millioner registrerede afghanere i eksil. Ifølge UNHCR er 40 procent af dem, som har fået hjælp siden 2002, ""overhovedet ikke blevet reintegreret."" - I Afghanistan er en fjerdedel af befolkningen hjemvendte flygtninge. Det glemmer donorlandene hele tiden, siger Nicolaus som ved en stor konference i foråret vil have fokus på dette problem. /ritzau/AFP",UNHCR's strategi i Afghanistan slog fejl,http://dr.dk/nyheder/indland/unhcrs-strategi-i-afghanistan-slog-fejl,2011-12-27 18:01:00+00:00
2013-04-20T12:47:00+00:00,"Mere end halvdelen af den syriske befolkning vil med al sandsynlighed have behov for nødhjælp ved udgangen af året. Det vil gøre den mere end to år lange og ekstrem blodige borgerkrig til en af de værste kriser, det internationale samfund nogensinde har haft med at gøre. Advarslen kommer fra FN's højkommissær for flygtninge, António Guterres. Det skriver den britiske avis The Guardian. Læs hele artiklen her og se billederne for oven.",BILLEDSERIE: Syrere på flugt - livet i en flygtningelejr,http://dr.dk/nyheder/billedserie-syrere-paa-flugt-livet-i-en-flygtningelejr,2013-04-20 12:47:00+00:00
2013-03-06T12:53:27+00:00,"For tusindvis af børn i det borgerkrigshærgede Syrien er det nu mere end to år siden, at de har været i skole. Hver femte skole i Syrien er ødelagt - eller også bliver den brugt til at huse nogle af de millioner af flygtninge, der er tvunget væk fra deres hjem på grund af den to år lange borgerkrig i landet. I de hårdest ramte konfliktområder har børnene ikke været i skole i mere end to år, og omkring 2500 skoler i Syrien er nu så ødelagte, at de ikke kan bruges til at undervise i, oplyser FN's børnefond Unicef. Samtidig bliver flere end 1500 andre skoler brugt til at huse internt fordrevne flygtninge. - Det er stærkt bekymrende, at så mange børn i Syrien har fået afbrudt deres uddannelse. - Ikke kun fordi skolerne giver børnene et trygt holdepunkt i en traumatisk hverdag, men også fordi det selvfølgelig er ekstremt vigtigt, at de får en uddannelse, siger Steen M. Andersen, som er generalsekretær i Unicef Danmark, i en pressemeddelelse. Han henviser til, at skolerne i de områder, hvor mange internt fordrevne flygtninge holder til, er så overfyldte, at en klasse ofte består af op mod 100 elever. Andre steder kæmper skolerne med et meget stort frafald, som blandt andet skyldes, at flere børn må hjælpe familien med at skabe en indkomst. Der er også stor mangel på lærere i Syrien, og flere end 100 undervisere er blevet dræbt i den blodige konflikt. Samtidig bliver skolemøbler brugt som brænde på de koldeste dage. Unicef og organisationens partnere har siden begyndelsen af krisen i marts 2011 givet over 40.000 børn inde i Syrien adgang til undervisning, leg og psykologhjælp i 170 skoleklubber. Det er målet at nå en million børn med skolematerialer i første halvår af 2013 og give 150.000 børn - især de internt fordrevne flygtninge - adgang til uddannelse. /ritzau/",Syriens børn har ikke været i skole i to år,http://dr.dk/nyheder/udland/syriens-boern-har-ikke-vaeret-i-skole-i-aar,2013-03-06 12:53:27+00:00
2011-02-23T21:45:32+00:00,"EU´s sydeuropæiske medlemslande opfordrer til en mere solidarisk flygtningepolitik i EU. Indenrigsministrene fra Italien, Spanien, Frankrig, Grækenland, Malta og Cypern mødtes onsdag i Rom for at drøfte den sprængfarlige situation i Nordafrika. Både Italien, Malta og Spanien har prøvet, hvordan tusindvis af flygtninge pludselig er ankommet til deres lande på rekordtid. Italien har netop modtaget mere end 5.000 personer, som ankom til den italienske ø Lampedusa fra Tunesien, og i løbet af 2008 kom mere end 30.000 personer til Italien fra Libyen. Med oprøret i Libyen frygter de sydlige EU-lande, at de hurtigt kan opleve et massivt flygtningepres. Den italienske indenrigsminister, som er fra det indvandringsfjendtlige Lega Nord, har forudset en flygtningestrøm på op imod 300.000. Et tal, som andre dog anser som overdrevet. Men alene den potentielle flygtningestrøm får nu de sydeuropæiske EU-lande til at fremføre ønsker om en øget EU-solidaritet på flygtningeområdet. EU´s justits- og indenrigsministre mødes i Bruxelles torsdag, og flygtningesituationen står øverst på mødets dagsorden. Ved en pressekonference efter mødet i Rom opfordrede den italienske indenrigsminister, Roberto Maroni, til øget solidaritet og til et nyt europæisk asylsystem. Maroni forestiller sig et system, hvor alle EU-lande solidarisk er parate til at dele håndteringen af flygtninge, hvis et eller flere lande oplever en massiv tilstrømning. Det, som kaldes re-allokering. Maroni havde indenrigsministrene fra de øvrige lande siddende ved siden af sig på pressekonferencen. Spørgsmålet om at flytte flygtninge rundt mellem medlemslande er dybt kontroversielt i EU. EU-landene er gerne solidariske på flygtningeområdet. Man ser økonomisk støtte til EU-lande, som modtager mange flygtninge. Der er teknisk støtte på forskellige måder. EU-landene sender gerne eksperter, som kan hjælpe med at interviewe flygtninge og behandle deres asylansøgninger. Og EU-landene hjælper gerne til med at kontrollere hinandens ydre grænser. Men solidariteten strækker sig ikke til, at landene begynder at fordele flygtningene mellem sig. Det skete i meget begrænset omfang i forbindelse med krigen i Kosovo. Men som udgangspunkt er det noget, langt de fleste EU-lande modsætter sig. Men efter mødet i Rom tyder meget på, at netop en solidarisk fordeling af flygtningene havner midt i dagens diskussion mellem EU-landenes indenrigsministre. På pressekonferencen i Rom sagde Maroni, at han ønsker et nyt EU-asylsystem på plads fra 2012, og at det nye system skal indeholde en mulighed for omfordeling af flygtninge.",Frygt for flygtningestrøm presser EU,http://dr.dk/nyheder/udland/frygt-flygtningestroem-presser-eu,2011-02-23 21:45:32+00:00
2013-12-30T13:35:00+00:00,"Libanons hær har mandag skudt mod syriske helikoptere med anti-luftskyts efter et angreb på libanesisk territorium, oplyser militærkilde til nyhedsbureauet AFP. Det er første gang, at den libanesiske hær har reageret på angreb, der har fundet sted inde på libanesisk territorium. Antallet af syriske angreb har taget til, efter at borgerkrigen i Syrien har bredt sig ind over grænsen til nabolandet. Det staslige libanesiske nyhedsbureau oplyser ifølge BBC, at hæren har reageret på et angreb på Khirbet Daoud tæt på byen Arsal. Arsal er blevet oversvømmet med syriske flygtninge siden regeringsstyrker indledte en offensiv i Qalamoun-bjergene, som løber langs med grænsen. /ritzau/AFP",Libanon beskyder syriske helikoptere,http://dr.dk/nyheder/udland/libanon-beskyder-syriske-helikoptere,2013-12-30 13:35:00+00:00
2013-10-29T05:54:00+00:00,"Det bliver alligevel ikke muligt at sætte kryds ved den islamkritiske bevægelse Stop Islamiseringen Af Danmark, når der den 19. november er valg til Regionsrådet i Nordjylland. Partiets spidskandidat, Anders Gravers, forklarer, at han har opgivet at stille op til regionsrådsvalget, fordi han har haft usædvanligt travlt. - Det var simpelthen en tidsspørgsmål om at få samlet stillerne, siger han. Derfor var det nødvendigt at prioritere, og for ham er det vigtigere at få indflydelse på kommunalpolitik. Anders Gravers stiller således stadig op til kommunalvalget i Jammerbugt, hvor han går til valg på blandt andet at stoppe strømmen af flygtninge til kommunen.",Islamkritiker opgiver regionsrådsvalget,http://dr.dk/nyheder/politik/valg/kv13/islamkritiker-opgiver-regionsraadsvalget,2013-10-29 05:54:00+00:00
2013-10-05T07:26:00+00:00,"Folk tager del i et mindeoptog for de mennesker, der omkom, da en båd flygt med asylsøgende flygtninge kæntrede ved den italienske ø Lampedusa. Italien sørger over de op mod 300 afrikanske asylsøgere, der frygtes at have mistet livet i den værste flygtningekatastrofe nogensinde i Middelhavsområdet, imens debatten raser over Europas forfejlede flygtningepolitik. Redningstjenester på øen fortæller, at de har inddrevet 111 lig og fundet 155 overlevende fra vandet, ud af bådens estimerede 450-500 passagerer.",BILLEDSERIE: Italien mindes ofre for skibbrud,http://dr.dk/nyheder/billedserie-italien-mindes-ofre-skibbrud,2013-10-05 07:26:00+00:00
2011-08-16T18:13:54+00:00,"Syriske soldater har igen beskudt den syriske havneby Latakia og fortsætter dermed angrebet, der allerede har kostet snesevis af mennesker livet og sendt palæstinensiske flygtninge på flugt, siger indbyggere og aktivister. Menneskerettighedsgrupper siger, at beskydningen varede mellem tre og fire timer. Siden søndag er 30 civile blevet dræbt i Latakia under en offensiv, hvor de syriske sikkerhedsstyrker ifølge aktivister har taget kanonbåde i brug for første gang under konflikten, der startede i marts. FN's hjælpeorganisation for palæstinensiske flygtninge siger, at over halvdelen af de 10.000 palæstinensiske flygtninge, der opholder sig i Ramel-lejren i den sydlige del af Latakia, er flygtet som følge af de syriske soldaters beskydning. Militærangrebet på Latakia er blevet mødt med fordømmelse i flere arabiske lande. På den israelskbesatte Vestbred beskylder generalsekretæren i Den Palæstinensiske Befrielsesorganisation, PLO, Yasser Abed Rabbo, de syriske styrker for ved angrebet på de palæstinensiske flygtninge at have gjort sig skyldig i forbrydelser mod menneskeheden. - Beskydningen bliver gennemført af kanonbåde og kampvogne mod huse, der er bygget af blik og mod folk, som ikke har noget sted at flygte hen eller skjule sig, er en forbrydelse mod menneskeheden, siger Rabbo.",Kanonbåde beskyder havneby i Syrien,http://dr.dk/nyheder/udland/kanonbaade-beskyder-havneby-i-syrien,2011-08-16 18:13:54+00:00
2011-01-03T22:10:00+00:00,"Udlændingeservice forventer, at næsten dobbelt så mange flygtninge får opholdstilladelse i Danmark i år i forhold til det år, vi lige har set enden på. 2.850 flygtninge forventer Udlændingeservice i år, hvor man for et år siden forventede 1.500. Estimatet for 2011 er det højeste tal, siden VKO-flertallet fik fuld kontrol over udlændingepolitiken i 2003, det skriver Jyllandsposten. I det første hele år med den stramme udlændingepolitik i 2003, fik 2.447 flygtninge opholdstilladelse. Stigningen skyldes afghanere og kurdere, men den skyldes også at flere end nogensinde påkalder sig - og får - såkaldt ""beskyttelsesstatus"". Det er personer, der ikke lever op til kravene i flygtningekonventionen, men er flygtninge af mere private årsager. Det kan være trusselsbreve, voldelige stridigheder om jord, familiefejder og frygt for overgreb efter at ægtemanden opdagede utroskab. Dansk Folkeparti bryder sig ikke om prognosen for 2011. - Jeg synes, det er en bekymrende udvikling. Beskyttelsesordningen lavede vi i 2002, og det var meningen, at den udelukkende skulle samle ganske få op, som var omfattet andre konventioner end flygtningekonventionen, siger Dansk Folkepartis integrationsordfører, Peter Skaarup til DR Nyheder. Ordningen blev indført i stedet for de factoflygtningeordningen. Første år fik blot tre personer beskyttelsesstatus. I oktober 2010 havde 580 fået beskyttelsesstatus i 2010, og nu kræver Dansk Folkeparti en forklaring fra regeringen. - Det har aldrig været meningen, at vi i Danmark skulle tage imod folk, der har uro i familien af den ene eller den anden grund. Det kan vi ikke kapere i Danmark, vi ville blive oversvømmet, hvis det er virkeligheden fremover. Vi kræver en forklaring af regeringen, siger Peter Skaarup. I stedet for at tage i mod flygtninge i Danmark, understreger integrationsordførens partiets holdning om, at det er bedst og mest effektivt at hjælpe lokalt. - Vi skal i videst muligt omfang hjælpe flygtninge lokalt i nærområdet. Der kan vi hjælpe langt bedre og langt flere for de samme penge, slutter Peter Skaarup.",Skaarup: Vi bliver oversvømmet,http://dr.dk/nyheder/indland/skaarup-vi-bliver-oversvoemmet,2011-01-03 22:10:00+00:00
2011-08-05T12:50:00+00:00,"Mindst ti personer blev dræbt fredag, da en bevæbnet gruppe angreb en flygtningelejr i Somalias hovedstad Mogadishu og stjal nødhjælp beregnet til tusinder af tørkeramte mennesker. Det oplyser embedsfolk og øjenvidner. Flere af de dræbte er flygtninge. - Mindst 10 personer døde og 15 andre blev såret, siger Aden Kusow, der selv er bosat i Badbaado-lejren. - Syv af dem døde i lejren. De andre tre døde uden for, da de forsøgte at flygte. De fleste af de dræbte var flygtninge, siger han ifølge Ritzau. Ifølge nyhedsbureauet Reuters fortæller vidner også, at flere hundrede af de somaliske bosættere i lejren har måtte flygte fra stedet og de somaliske militser. Ali Isa, en lokal ansat ved en ngo, der samarbejder med Verdens Fødevareprogram, siger, at FN-agenturet har bragt omkring 300 ton mad til flygtninge i Badbado-lejren i Mogadishu. Lejren er oprettet af Somalias vestligtstøttede regering. Omkring 100.000 flygtninge er de seneste to måneder strømmet til Mogadishu, som følge af tørkekatastrofen i Somalia og tilstødende lande. Reuters/ritzau/AFP",Somalia: Ti dræbt i flygtningelejr,http://dr.dk/nyheder/udland/somalia-ti-draebt-i-flygtningelejr,2011-08-05 12:50:00+00:00
2012-08-13T12:03:00+00:00,"I 1961 blev der bygget en mur gennem Berlin, som delte landet i øst og vest. Gennem 28 år forsøgte østtyske soldater at forhindre flygtninge fra øst i at komme ind i vest. Muren er verdenskendt som Berlinmuren - og i dag er det nøjagtig 51 år siden den blev bygget. I anledning af årsdagen er der i dag mindehøjtideligheder i Berlin. Se her nogle af billederne fra de minder der allerede er blevet delt i dag.",BILLEDSERIE: Berlinmuren mindes efter 51 år,http://dr.dk/nyheder/billedserie-berlinmuren-mindes-efter-51-aar,2012-08-13 12:03:00+00:00
2013-12-21T10:18:00+00:00,"Danmark øger støtten til flygtninge og mennesker i akut nød i Sudan og Sydsudan med 60 millioner kroner, oplyser Udenrigsministeriet. Pengene bliver kanaliseret gennem danske nødhjælpsorganisationer og dækker helt basale behov i form af mad, vand og medicin. Støtten er ikke en reaktion på den seneste uges voldelige konflikt i og omkring hovedstaden Juba i Sydsudan, hvor over 20.000 mennesker har søgt tilflugt på FN-baser, fremgår det af pressemeddelelsen fra ministeriet. - Den humanitære situation i Sudan og Sydsudan er dybt alvorlig og mere end tre millioner menneskers liv afhænger af nødhjælp. Den aktuelle konflikt får os ikke til at lade disse mennesker i stikken. Tværtimod, udtaler udviklingsminister Rasmus Helveg Petersen (R). Flere hundrede mennesker meldes dræbt i kampe de seneste dage mellem stridende fraktioner af hæren. FN har talt om risikoen for borgerkrigslignende tilstande. - Vi står ved vores humanitære forpligtelser og vil gøre alt for, at hjælpen kommer frem til de tusindvis af flygtninge og fattige folk i akut nød, siger ministeren. De 60 millioner kroner er blevet fordelt mellem Dansk Flygtningehjælp, Læger Uden Grænser, Folkekirkens Nødhjælp, ADRA og Red Barnet. De fem organisationer arbejder i meget forskellige dele af Sudan og Sydsudan, og urolighederne er indtil videre koncentreret i og omkring Juba og i Jonglei provinsen i den sydlige del af Sydsudan. /ritzau/",Sydsudan og Sudan får nye millioner fra Danmark,http://dr.dk/nyheder/udland/sydsudan-og-sudan-faar-nye-millioner-fra-danmark,2013-12-21 10:18:00+00:00
2012-07-25T09:54:00+00:00,"Tyrkiets handelsminister siger, at alle landets grænseposter på grænsen mod Syrien vil blive lukket på grund af den dårlige sikkerhedssituation. - Tre grænseposterne vil blive lukket i dag, siger handelsminister Hayati Yazici til tv-kanalen NTV. Spændingerne er taget til ved grænsen, hvor tyrkerne har mobiliseret både soldater og jord-til-luft raketter. Det hele eskalerede mellem de to lande, da Syriens militær i forrige måned skød et tyrkisk militærfly ned. Titusindvis af flygtninge er strømmet til Tyrkiet fra den blodige konflikt i deres eget land. Lukningen af grænseposterne vil næppe berøre flygtninge, da de oftest bruger smuglerruter. Men handelsruterne mellem Syrien og Tyrkiet vil blive berørt. Syriske oprørere sagde for få dage siden, at de havde erobret kontrol over flere grænseposter ind til både Tyrkiet og Irak. Der er syv grænseposter på den næsten 900 kilometer lange fælles grænse mellem Syrien og Tyrkiet. I Irak har regeringen åbnet grænserne for flygtninge fra Syrien, og mange irakiske familier har fulgt opfordringen fra regeringen i Bagdad til at forlade nabolandet. Iraks premierminister, Nuri al-Maliki, har givet de irakiske sikkerhedsstyrker og hjælpeorganisationen Røde Halvmåne besked på, at de skal lade syriske flygtninge komme ind i Irak og yde dem humanitær hjælp. Det er et skifte i forhold til den melding, der kom for få dage siden, hvor en irakisk regeringstalsmand meddelte, at kun irakere vil få lov at rejse ind i Irak fra Syrien. Titusinder af syrere er i løbet af de seneste dage flygtet fra urolighederne i deres hjemland, hvor volden er eskaleret. Særligt i hovedstaden Damaskus.",Tyrkiet lukker grænseposter til Syrien,http://dr.dk/nyheder/udland/tyrkiet-lukker-graenseposter-til-syrien,2012-07-25 09:54:00+00:00
2013-11-05T06:49:00+00:00,"Situationen i borgerkrigsramte Syrien har længe været kritisk. Og den bliver værre for hver dag. Sådan lyder advarslen fra FN, som vurderer, at over ni millioner syrere har hårdt brug for nødhjælp. Det svarer til 40 procent af landets befolkning, som udover de dræbte er blevet ofre for krigen på forskellige måder. Dansk Flygtningehjælp er til stede i Syrien og nødhjælpsorganisationen har ligesom FN set en forværrelse af flygtningenes situation. - Kampene er blevet intensiverede i byerne. Når der bliver kæmpet i byerne, er folk nødt til at flygte og rigtigt mange mennesker bor derfor i ufærdige huse, gamle fabrikshaller og lignende, siger Kim Petersen, der er landechef for Dansk Flygtningehjælp i Syrien. De mange flygtninge i dårlige bygninger er særligt kritisk i denne tid, hvor vinteren er på vej til Syrien. - Der bliver meget koldt i Syrien, så derfor fokuserer vi lige nu på at uddele tæpper, madrasser og varmt tøj, lyder det fra Kim Petersen. Borgerkrigen i Syrien har raset i to et halvt år, og der ser ikke ud til at være nogen løsning på vej. Og selv når konflikten løses, vil situationen stadig være kritisk. - Selvom der mod forventning skulle blive fred i Syrien i morgen, foreligger der stadig en humanitær katastrofe dernede. Folks huse er simpelthen jævnede med jorden, så der forestår et kæmpe genopbygningsarbejde, selv når der bliver fred, vurderer Kim Petersen.",FN advarer: Ni millioner syrere har brug for nødhjælp,http://dr.dk/nyheder/udland/fn-advarer-ni-millioner-syrere-har-brug-noedhjaelp,2013-11-05 06:49:00+00:00
2011-04-15T08:37:00+00:00,"Danmarks integrations- og udviklingsminister Søren Pind (V) langer nu voldsomt ud efter Europarådets menneskerettighedskommissær Thomas Hammarberg. Det skriver Politiken. - Manden er åbenlyst idiot og derfor ikke værd at spilde tid på, siger Søren Pind, efter at Hammarberg har kritiseret Danmark og en række andre EU-lande. Vi lader nemlig i bekymrende omfang Italien i stikken, når det gælder håndteringen af de 25.000 nordafrikanske flygtninge, som i den seneste tid er strømmet til den syditalienske ø Lampedusa, mener den svenske menneskerettighedskommissær. EU-landene tøver med at hjælpe, fordi de ""frygter reaktionen fra partier på den yderste højrefløj"", siger Hammarberg. På Christiansborg er Socialdemokraterne ikke i tvivl om, at Søren Pinds barske udfald skader Danmark i diplomatiske sammenhænge. - Det er nærmest det mest stupide, jeg har hørt. Der står enorm respekt om Thomas Hammarberg, og derfor bliver det en belastning for den danske regering, når Søren Pind udtaler sig på den måde, siger Mogens Jensen (S). Ifølge den svenske kommissær bør Danmark mere massivt tilbyde at hjælpe Italien og andre lande med at vurdere, om flygtningene har ret til asyl. Og efterfølgende have en plan for, hvordan de flygtninge, der kan få asyl, kan fordeles på tværs af Europa. - Mange politikerne mander sig ikke op i krisen. Det er trist og vidner om en slags moralsk forfald i landenes politiske struktur, siger Hammarberg. Til gengæld roser svenskeren Italien for at have uddelt midlertidige opholdstilladelser til 20.000 af de strandede flygtninge på Lampedusa, skriver Politiken.",Pind: Europa-kommissær er en idiot,http://dr.dk/nyheder/politik/pind-europa-kommissaer-er-en-idiot,2011-04-15 08:37:00+00:00
2012-02-20T13:33:47+00:00,"Flygtningefar til fem børn krævede almindelig kontanthjælp. Ni dommere afviste hans påstand, skriver jp.dk. Den sag, som Højesteret med et iøjnefaldende stort antal dommere nu har truffet afgørelse i, er en klar opbakning til kommuner og staten, som over for visse borgere ikke udbetaler den sædvanlige kontanthjælps-takst. Manden kom som flygtning i 2003 og bosatte sig i Ølstykke Kommune (nu Egedal Kommune). Manden fik senere i 2003 sin kone og parrets fire yngste børn til Danmark. I 2004 kom den ældste søn. Hele familien boede sammen en lejlighed. De to ældste boede gratis hjemme, skønt de tjente penge. Den ene sendte månedligt sin kone i Afghanistan 400 dollars. Højesteret gav myndighederne medhold i, at ydelsen til flygtninge-familien var lovlig, skriver jp.dk.",Højesteret blåstempler starthjælp,http://dr.dk/nyheder/indland/hojesteret-blastempler-starthjaelp,2012-02-20 13:33:47+00:00
2013-08-02T22:33:00+00:00,"De danske myndigheder forbereder sig i disse måneder på sager mod krigsforbrydere fra Syrien, skriver Jyllands-Posten. Det sker ud fra en forventning om, at der vil være krigsforbrydere blandt de flygtninge, der ventes til Danmark og resten af Europa i forbindelse med borgerkrigen. Forfærdelige ting - På et tidspunkt kan der komme et retsopgør i Syrien, eller også vil nogle af disse personer flygte. Der er ingen tvivl om, at nogle af disse flygtninge har deltaget i og begået ganske forfærdelige ting og forbrydelser, f.eks. tortur eller massakrer, siger vicestatsadvokat Lars Plum fra Statsadvokaten for Særlig Økonomisk og International Kriminalitet, SØIK. Når personerne søger ophold i Danmark, foretages en screening, der kan afsløre, om de har været involveret i forbrydelser under krigen. Kan de sendes hjem, vil de blive afvist i Danmark. Men nogle kan af hensyn til deres egen sikkerhed ikke sendes til retsforfølgelse i hjemlandet. De kommer på tålt ophold, og SØIK kan rejse straffesager mod dem. I øjeblikket undersøger SØIK et par sager om herboende syrere, der er under mistanke for at have begået forbrydelser i forbindelse med kamphandlingerne. Forskningschef Magnus Ranstorp fra Forsvarshøjskolen i Stockholm tror, det bliver et langvarigt retsopgør: - Det bliver et puslespil med beviser fra efterretningstjenester, filtreret dokumentation fra sociale medier samt øjenvidner, siger han -",Klar til jagt på syriske krigsforbrydere,http://dr.dk/nyheder/indland/klar-til-jagt-paa-syriske-krigsforbrydere,2013-08-02 22:33:00+00:00
2013-03-07T10:10:00+00:00,"Det er ikke længere så populært at tale om flygtninge og indvandrere herhjemme. I hvert fald ikke, hvis man bladrer dagbladenes indlandssider. I en ny undersøgelse har Anker Brink Lund, der er medieprofessor ved CBS, set nærmere på mangfoldigheden i den danske dagspresse, og her viser det sig, at den økonomiske krise har overhalet debatten om flygtninge og indvandrere. I undersøgelsen er han dykket ned i spalterne i Politiken, Jyllands-Posten, Berlingske, BT og Ekstra Bladet i tilfældige uger i 1999, 2008 og 2011. Her viser det sig, at flygtninge og indvandrere var det næstpopulæreste emne i de store danske dagblade i 1999, og at det i 2008 indtog førstepladsen blandt de mest omtalte emner Men i 2011 rykkede det ud af top 3, og det kan ifølge Anker Brink Lund skyldes, at regeringsmagten skiftede. Hvor det før var Dansk Folkeparti, der, i kraft af at være den tidligere regerings støtteparti, kunne sætte dagsordenen, er det i stedet Enhedslisten, der nu har mulighed for at placere deres mærkesager. Bogen 'Mangfoldighed i dansk dagspresse - et publicistisk serviceeftersyn' undersøger fem store landsdækkende dagblade og er lavet på baggrund af en indholdsanalyse af en uges nyheder i hhv. 1999, 2008 og 2011. De undersøgte artikler behandler det politiske stof - i undersøgelsen kaldet den kernepublicistiske dækning. - Det kan handle om, at den nuværende regering ikke er nær så optaget af dén problematik (red. flygtninge/indvandrer-problematikken). Hvad der sætter dagsordenen, afhænger i høj grad af, hvem der har regeringsmagten, fortæller han til dr.dk/kultur. I stedet har den økonomiske krise blæst sin dårlige ånde ud i avisernes spalter, og historier der handler om erhverv og arbejde placerer sig øverst på listen i 2011. Peter Bro, der er leder af journalistuddannelsen på SDU og har bidraget til nogle af de aktuelle analyser, er enig med Anker Brink Lund i, at nyhedsdækningen ofte følger debatten i folketinget: - Vi har haft en økonomisk kriseperiode over de senere år, som rykker om på mediernes dagsorden, fordi det nu er dén, der bliver diskuteret inde på Christiansborg, siger han til dr.dk/kultur.",Medier skriver mindre om indvandrere og mere om finanskrise,http://dr.dk/nyheder/kultur/medier/medier-skriver-mindre-om-indvandrere-og-mere-om-finanskrise,2013-03-07 10:10:00+00:00
2010-11-14T18:58:00+00:00,"Fra Skagen til Sønderjylland og fra Bornholm til Vesterhavet trodsede 13.000 indsamlere søndag det våde efterårsvejr og samlede ind til Dansk Flygtningehjælps nødhjælpsarbejde. De 14,5 millioner kroner, som danskerne i alt puttede i raslebøsserne, glæder Andreas Kamm, generalsekretær i Dansk Flygtningehjælp. - Rigtig mange frivillige indsamlingskoordinatorer har gjort et kæmpe stykke arbejde for at nå det flotte resultat, siger Andreas Kamm. Pengene skal bruges til at hjælpe endnu flere flygtninge i verdens brændpunkter. - De penge, danskerne har bidraget med, gør en enorm forskel. 80 til 90 procent af verdens flygtninge befinder sig i deres nærområde, og det er der, vi nu kan styrke indsatsen, siger Andreas Kamm. Dansk Flygtningehjælp arbejder i 30 af verdens brændpunkter herunder Somalia, Darfur og Afghanistan. Nødhjælpen handler både om at redde liv, begrænse menneskelig lidelse og hjælpe flygtninge med at genetablere tilværelsen umiddelbart efter krige og katastrofer. - En enkelt indsamler kan for eksempel sikre vand til 500 flygtninge i Darfur i en måned, siger Andreas Kamm. For dem, der ikke var hjemme, da indsamlerne ringede på, er der stadig mulighed for at støtte Dansk Flygtningehjælps nødhjælpsarbejde. Alle husstande har nemlig mulighed for at deltage i lodtrækningen om en Mitsubishi Colt ved at donere 150 kroner på telefon 9054 0808.","Flygtningehjælp indsamler 14,5 mio.",http://dr.dk/nyheder/indland/flygtningehjaelp-indsamler-145-mio,2010-11-14 18:58:00+00:00
2011-11-23T20:11:00+00:00,"Den svenske befolkning består i stadig stigende grad af indvandrere og deres efterkommere. Avisen Dagens Nyheter har været igennem statistikkerne og skriver, at 14,7 procent af befolkningen, der er på omkring 9,4 millioner mennesker, er født i udlandet. Men hver femte svensker har indvandrerbaggrund. Ifølge avisen var blot én procent af befolkningen født i udlandet for 60 år siden. For 30 år siden var det 6,7 procent. Men indvandringen har også ændret sig igennem årene. Den første store bølge var sydeuropæere, som kom til Sverige for at arbejde. Senere var det flygtninge, som rejste til Sverige. Nu viser tal fra Dagens Nyheter, at der kommer stadig flere indvandrere til Sverige for at arbejde, mens antallet af flygtninge er faldet siden 2006. Ifølge officielle danske tal var der i januar 2010 542.738 indvandrere eller efterkommere af indvandrere i Danmark. Tallet, der kommer fra det nu nedlagte Integrationsministerium, svarer til 9,8 procent af befolkningen.",Hver femte svensker har indvandrerbaggrund,http://dr.dk/nyheder/udland/hver-femte-svensker-har-indvandrerbaggrund,2011-11-23 20:11:00+00:00
2013-06-05T06:00:00+00:00,"Den syriske hær har nu fuld kontrol over den strategiske by Qusair nær den libanesiske grænse efter en tre uger lang offensiv mod oprørsstyrkerne, oplyser Syriens statslige tv. Regeringsstyrker og oprørsstyrker har kæmpet voldsomt i tre uger om kontrollen over byen. Byen har været omringet af syriske styrker. Flygtninge fra byen fortæller om grusomme forhold og livsfarlige flugtruter fra grænsebyen. Byen beskrives som en spøgelsesby, som delvist er bombet sønder og sammen. FNs Højkommissariat for Flygtninge (UNHCR) har fået flere vidneskildringer, som beskriver helt forfærdelige forhold. Et efterforskningshold fra FN siger nu, at der er rimelig grund til at tro, at begge parter i konflikten i Syrien har benyttet sig af kemiske våben. I den seneste rapport, baseret på interviews med ofre, medicinsk personale og andre vidner, skriver efterforskningsholdet, at de har modtaget påstande om, at syriske regeringsstyrker og oprørere har brugt forbudte våben. De fleste skal være brugt af regeringsstyrker, lyder det. - Det har ikke været muligt, ud fra de foreliggende beviser, at fastlægge nøjagtigt hvilke stoffer, der er anvendt, hvor store mængder, deres fremføringsmåder eller gerningsmændene, siger Paulo Pinheiro, der er formand for FNs undersøgelseskommission. /ritzau/Reuters",Syrisk tv: Hæren har kontrol over grænsebyen Qusair,http://dr.dk/nyheder/udland/syrisk-tv-haeren-har-kontrol-over-graensebyen-qusair,2013-06-05 06:00:00+00:00
2010-02-12T07:48:00+00:00,"78 haitianske bådflygtninge er blevet sejlet tilbage til Haiti af et fartøj fra USA's kystvagt. Flygtningene blev bragt til Cap Haitien på nordkysten. De blev i lørdags standset nær Bahamas, på vej mod USA i en overlæsset fragtbåd, der gik for sejl. USA og de øvrige stater i det caribiske hav har øget patruljeringen siden jordskælvet i Haiti den 12. januar i forventning om, at strømmen af flygtninge vil tiltage. De amerikanske myndigheder siger dog ifølge nyhedsbureauet AP, at der ikke er tegn på at flere end før forsøger den farlige tur.",Bådflygtninge returneret til Haiti,http://dr.dk/nyheder/udland/baadflygtninge-returneret-til-haiti,2010-02-12 07:48:00+00:00
2012-11-09T10:51:00+00:00,"Den væbnede konflikt i Syrien får stadig flere mennesker til at flygte til nabolandene. Inden for de seneste 24 timer er over 11.000 syrere flygtet over grænsen til Tyrkiet, Libanon og Jordan. Det oplyser en talsmand for FN. 9000 er flygtet til Tyrkiet, 1000 er flygtet til Jordan, og samme antal er flygtet til Libanon. I alt er 408.000 syrere flygtet ud af landet, siden opstanden mod præsident Bashar al-Assad begyndte i marts i fjor. - Dette viser, hvor alvorlig krisen i Syrien er, siger Panos Moumtzis, talsmand for FN's flygtningehøjkommissariat, UNHCR. Det samlede antal syriske flygtninge i Tyrkiet er nu nået op over 120.000, siger en tyrkisk embedsmand, der ønsker at være anonym. - Vi har bragt 5000 syrere til en lejr i byen Akcakale i nærheden af grænsen til Syrien, og de øvrige er rykket ind hos deres slægtninge i Tyrkiet, siger han. 26 officerer, heriblandt to generaler, er deserteret fra den syriske regeringshær til Tyrkiet i nattens løb for at slutte sig til oprørshæren, oplyser det statslige tyrkiske nyhedsbureau, Anatolia. Officererne, der omfatter 11 oberster, to oberstløjtnanter, to majorer, fire kaptajner og fem løjtnanter, krydsede grænsen ind i den tyrkiske provins Hatay med deres familier og flere menige. De tyrkiske myndigheder afviser at oplyse, hvor mange syriske desertører med officersrang der for øjeblikket befinder sig på tyrkisk jord, fordi nogle af dem er på vej tilbage for at slutte sig til de aktive oprørere i det konflikthærgede land. Den tyrkiske regering siger, at over 110.000 syriske flygtninge opholder sig i forskellige lejre langs dets flygtige grænse sammen med syriske oppositionspolitikere og militærledere i eksil, mens mange flere bor i lejligheder og på hoteller i hele landet.",11.000 er flygtet fra Syrien på 24 timer,http://dr.dk/nyheder/udland/11000-er-flygtet-fra-syrien-paa-24-timer,2012-11-09 10:51:00+00:00
2012-10-16T14:27:00+00:00,"De borgerkrigslignende tilstande i Syrien får flere og flere syrere til at flygte fra regionen for at søge asyl i Danmark og andre EU-lande. Det viser tal fra EU-Kommissionen. Fra begyndelsen af sidste år og indtil nu har de europæiske lande modtaget 16.474 ansøgninger om asyl fra syrere, skriver FN's flygtningehøjkommissariat, UNHCR. Tyskland er det foretrukne land at flygte til. Mere end 5500 syrere har søgt om asyl i landet. Sverige er nummer to på listen med 2506 ansøgninger om asyl. Men også Danmark er med en sjetteplads højt på listen over de foretrukne europæiske landet at tage flugten til. I Danmark har 908 syrere søgt om asyl i perioden. Med de mange flygtninge mener FN's flygtningehøjkommissariat, UNHCR, at det er afgørende, at landene forsøger at harmonisere asylsystemerne og reglerne på området. - Det drejer sig om adgang til landet, adgang til asylprocedurer, harmonisering i forhold til bedømmelsen af ansøgningerne og gensidig støtte mellem medlemslandene, siger UNHCR talsmand Adrian Edwards. Tal fra Danmarks Statistik har tidligere vist, at i alt 477 personer fik asyl i Danmark i andet kvartal af 2012, og af dem var 40 procent syrere. Sammen med iranere og afghanere udgør syrerne tre af fire asylsøgere, som får opholdstilladelse. Det fleste syrere vælger fortsat at flygte til nærliggende lande som Irak, Jordan, Libanon og Tyrkiet. FN har advaret om, at der i år kan blive helt op til i alt 700.000 syrere, som vil søge eller har søgt til nabolande på grund af den eskalerende konflikt. Antallet af flygtninge er lige nu på mere end 343.000. I marts havde UNHCR registreret 41.500 syriske flygtninge, og det tal er eksploderet siden da.",Mange syrere tager flugten til Danmark,http://dr.dk/nyheder/indland/mange-syrere-tager-flugten-til-danmark,2012-10-16 14:27:00+00:00
2013-03-23T01:49:00+00:00,"42 mennesker omkom og omkring 200 blev såret, da der fredag udbrød brand i en lejr i det nordlige Thailand. Lejren huser flygtninge fra nabolandet Myanmar. Hovedparten af ofrene for flammerne menes at være kvinder, børn og ældre personer. - Branden ødelagde 100 interimistiske huse. 30 er døde og mange er såret, sagde en talsmand for indenrigsministeriet i Thailand tidligere fredag. Nu er antallet af omkomne opjusteret til 42. Branden brød ud sidst på eftermiddagen i Mae Surin-lejren i provinsen Mae Hong Son. Det varede to timer, før flammerne var slukket. Myndighederne vil nu undersøge årsagen til tragedien i lejren, hvor der bor omkring 3700 personer. Der ligger 10 flygtningelejre langs grænsen mellem Myanmar og Thailand. De første blev oprettet i 1980'erne for at huse burmesere, der var flygtet fra det fattige Myanmar. Der bor i dag cirka 130.000 mennesker i lejrene. Da militærstyret i Myanmar for to år siden blev afløst af en civilregering, meddelte Thailand, at det ønskede at lukke lejrene. Men indtil videre har flygtningene fået lov til at blive og den thailandske regering har forsikret, at de først bliver sendt hjem, når forholdene i Myanmar er mere sikre og stabile end nu. /ritzau/AFP",Flammehav i flygtningelejr dræber 42 mennesker,http://dr.dk/nyheder/udland/flammehav-i-flygtningelejr-draeber-42-mennesker,2013-03-23 01:49:00+00:00
2013-12-25T08:53:36+00:00,"Flygtninge på Børnecenter Vestervig mangler hjælp fra voksne. Røde Kors søger omkring 20 voksne, som vil være repræsentanter for flygtningebørn på børnecentret. - Vi har et stort behov lige nu. Det her er en rigtig vigtig relation for de unge, og en repræsentant kan gøre en stor forskel for deres tid her i Danmark, siger koordinator Jeppe Heering. En repræsentant skal følge med flygtningebarnet og overvære, når hans eller hendes asylsag behandles. Man skal være mindst 25 år for at blive repræsentant for et flygtningebarn. En del voksne er allerede blevet repræsentanter. Men mange vælger efterfølgende at blive værge for det enkelte flygtningebarn, når han/hun får asyl her i landet. Derfor er der et tilbagevendende behov for nye repræsentanter for flygtningebørn i Vestervig. Har det fanget din interesse, kan du kontakte Røde Kors.","Flygtningebørn mangler voksne, som kan hjælpe",http://dr.dk/nyheder/regionale/midtvest/flygtningeboern-mangler-voksne-som-kan-hjaelpe,2013-12-25 08:53:36+00:00
2011-08-24T04:51:00+00:00,"De østjyske efterskoler hitter hos elever med flygtninge- eller indvandrerbaggrund. Tidligere har efterskolerne ellers haft svært ved at tiltrække elever med anden etnisk baggrund end dansk. Men i år har efterskolerne altså fået besøg af langt flere flygtninge og indvandrere. - Jeg kan rigtig godt lide at spille fodbold, og her kan jeg få hjælp til mine lektier. Og fordi jeg er sammen med mine venner her på skolen hele tiden, så kan de også hjælpe mig, fortæller Ozhan Fathulla, der kommer fra Irak, og nu går i 10. klasse på Hou Maritime Idrætsefterskole. På landsplan har cirka 450 elever med anden etnisk baggrund valgt et efterskoleophold i år. Sidste år var det tal på cirka 400 elever. 90 af dem har valgt en efterskole i det Østjyske. - Det er en udvikling, som jeg hilser velkommen, fordi vi de sidste par år har arbejdet på at få flere unge med en anden etnisk baggrund til at vælge en efterskole, lyder det fra efterskoleforeningens formand, Troels Borring. Der findes 33 efterskoler i Østjylland, og de er de mest eftertragtede skoler i Jylland for elever med flygtninge- eller indvandrerbaggrund.",Efterskoler hitter hos indvandrere,http://dr.dk/nyheder/indland/efterskoler-hitter-hos-indvandrere,2011-08-24 04:51:00+00:00
2013-12-25T12:34:00+00:00,"Pave Frans sender i sit første julebudskab en indtrængende appel om fred i Syrien og konfliktramte lande i Afrika som Sydsudan og Den Centralafrikanske Republik. Inden den katolske kirkes overhoved traditionen tro velsignede de tusinder af fremmødte troende på Peterspladsen med ordene urbi et orbi - for byen og verden - opfordrede han til dialog og solidaritet verden over. - Alt for mange liv er på det seneste blevet smadret af konflikten i Syrien i en opflammende spiral af had og hævn, siger den 77-årige argentinskfødte pave, som i marts blev valgt til den nu pensionerede pave Benedikts afløser. Han opfordrer de stridende parter i Syrien til at sætte en stopper for volden og give humanitære organisationer adgang til at hjælpe de nødlidende i det borgerkrigshærgede land, hvor omkring 130.000 mennesker har mistet livet siden foråret 2011. I sit julebudskab går pave Frans også hårdt i rette med menneskesmuglere og andre, der udbytter flygtninge rundt om i verden på grund af grådighed. Han beder om himmelsk hjælp til at redde børnesoldater, der er blevet frarøvet deres barndom. Og retter opmærksomheden på den tilspidsede konflikt i Sydsudan og Den Centralafrikanske Republik, ""der alt for ofte bliver glemt"", mener paven. - Giv håb og trøst til fordrevne og flygtninge, især ved Afrikas Horn og i det østlige DR Congo, siger det katolske overhoved, som Time Magazine har kåret til Årets Person. Siden Buenos Aires' ærkebiskop Jorge Mario Bergoglio i marts som den første ikke-europæer og jesuit satte sig i Sankt Peters Stol, har han især talt de fattiges sag og taget fat på at forandre Vatikanet med sin beskedne levestil og sit ønske om reformer. Ved midnatsmessen i Peterskirken juleaften fremhævede pave Frans, at det var hyrderne, der først hørte om Jesu fødsel, fordi de hørte til de ""sidste, de udstødte"". /ritzau/dpa",Paven bruger sit første julebudskab til appel om fred,http://dr.dk/nyheder/udland/paven-bruger-sit-foerste-julebudskab-til-appel-om-fred,2013-12-25 12:34:00+00:00
2013-11-25T11:37:00+00:00,"Enorme mængder regn har ført til dødbringende oversvømmelser på den græske turistø Rhodos. De store regnskyl ramte Grækenland fredag nat og fortsatte i løbet af lørdagen, skriver BBC. Indtil videre er der tre bekræftede dødsfald som følge af oversvømmelserne. De tre døde er blevet identificeret som en 67-årig mand, en 54-årig kvinde og en 27-årig kvinde. Alle tre druknede. Flere dele af øen er erklæret i undtagelsestilstand, da man ifølge den græske avis Kathimerini regner med, at det dårlige vejr fortsætter mandag eftermiddag. Myndighederne regner med, at oversvømmelserne har ødelagt huse, forretninger og biler for op til fem millioner euro (37,3 mio. DKK).",Oversvømmelser dræber tre i græsk ferieparadis,http://dr.dk/nyheder/udland/oversvoemmelser-draeber-tre-i-graesk-ferieparadis,2013-11-25 11:37:00+00:00
2013-08-23T12:51:00+00:00,"Billeder af barnelig og beretninger om millioner af flygtninge er ikke nok til at få os til at gribe til lommerne og sende penge af sted til ofrene for borgerkrigen i Syrien. Sådan lyder det fra flere nødhjælpsorganisationer, som DR Nyheder har talt med. Lige nu er det en kamp for dem at få mønter i indsamlingsbøtterne for overhovedet at kunne gøre en lille forskel for de 10 millioner syrere, der har behov for nødhjælp. - Vi samler slet ikke nok ind, for behovet for hjælp er enormt stort. Det er næsten større end til nogen af de konflikter, jeg tidligere har set - katastrofen i Syrien er enorm, og den bliver kun værre, siger Andreas Kamm fra Dansk Flygtningehjælp. Fredag morgen kom det frem, at en million af de syriske flygtninge er børn. Og størstedelen af dem er under 11 år gamle. Det skrev Unicef og FNs flygtningeorganisation, UNHCR, i en pressemeddelelse fredag. - Der kommer ikke ret mange penge ind til børnene til Syrien, siger Steen M. Andersen, der er generalsekretær i Unicef. Unicef har med de seneste kampagner samlet 1,5 millioner kroner ind, og det er kun lidt mere, end hvad kampagnerne koster at lave. Og det er markant mindre, end organisationen tidligere har samlet ind til ofre for naturkatastrofer. - Da der var sultkatastrofe på Afrikas Horn samlede vi omkring 30 millioner ind, siger Steen M. Andersen. Men hvad er grunden til, at vi i højere grad hjælper ofre for naturkatastrofer end ofre for krig? Hos Dansk Røde Kors mener Birgitte Mabeck, at det er fordi folk har sværere ved at identificere sig med krigsofre. - Folk har svært ved at forholde sig til en krigssituation i forhold til en katastrofesituation. - Ved en naturkatastrofe, kan folk sætte sig ind i situationen. Vi kan se, at det er rigtig rigtig synd, når befolkningens huse bliver skyllet væk, men sådan er det ikke i en krig, forklarer hun. Men ofrene for krigen i Syrien er ligesom naturkatastrofe-ofrene heller ikke selv skyld i deres ulykkelige situation, forklarer hun. Hos Dansk Flygtningehjælp er Andreas Kamm sikker på, at danskerne ville give mange flere penge, hvis de faktisk så, hvor slemt flygtningene har det i og uden for Syrien. - Havde jeg bare befolkningen med, når jeg er dernede og kigge, er jeg sikker på, at folk ville hjælpe, siger han.",Organisationer: Folk er ligeglade med Syrien,http://dr.dk/nyheder/indland/organisationer-folk-er-ligeglade-med-syrien,2013-08-23 12:51:00+00:00
2013-01-28T14:59:00+00:00,"Danmark støtter flygtninge og ofre fra krigen i Syrien med 30 mio. kroner. Det siger udviklingsminister Christian Friis Back (R) til DR Nyheder. - Man skønner at 2,5 mio. mennesker – altså det halve af Danmarks befolkning – nu vil få brug for fødevarehjælp. Derfor giver vi 30 mio. kroner ekstra til Verdens Fødevareprogram (WFP) til de mange flygtninge, siger Christian Friis Bach. WFP er med ministerens ord 'verdensmestre i at få mad frem, hvor der er brug for det'. Christian Friis Back deltager på onsdag i en FN-konference i Kuwait City, hvor medlemslande opfordres til at yde bidrag til de mange berørte af den langvarige syriske konflikt. - 650.000 er flygtet. Det er vinter, det er koldt i området, der er ekstremt brug for hjælp. Så der er brug for de ekstra penge til mad, siger den danske udviklingsminister til DR Nyheder. Den danske regering følger nøje situationen i Syrien og kæmper for en politisk løsning. - Og vi står klar i løbet af året til at give yderlige bidrag, hvis der er brug for det. Det frygter vi desværre, der vil blive, siger Christian Friis Bach. FN har opgraderet katastrofen til niveau 3 - den værst tænkelige humanitære katastrofe.Du kan læse mere om FN's hjælpeplan for Syrien i 2013 her (eksternt link)",Danmark giver 30 mio. kroner til Syrien,http://dr.dk/nyheder/politik/danmark-giver-30-mio-kroner-til-syrien,2013-01-28 14:59:00+00:00
2012-08-29T09:35:00+00:00,"Præsident Bashar al-Assad siger, at ideen om en vestligt oprettet bufferzone på Syriens territorium er urealistisk, og han fastslår, at situationen i landet er blevet ""bedre"". - Men militæret har behov for mere tid til at nedkæmpe oprørerne, siger han. I et interview med den syriske tv-station Addounia siger Assad i forbindelse med rygter om sit opholdssted, at han taler fra præsidentpaladset i Damaskus. - Jeg mener ikke, at bufferzoner er praktisk - heller ikke for de lande, som spiller en fjendtlig rolle over for Syrien, siger han videre i en øjensynlig kommentar til Tyrkiets forslag om, at der skal oprettes ""sikre zoner"" for civile syrere af FN. Assad siger, at Syrien er inde i en ""regional og global kamp"". - Situationen er rent praktisk bedre, men den er ikke løst. Jeg siger til den syriske befolkning, at landets skæbne er i deres hænder. Tyrkiets udenrigsminister, Ahmet Davutoglu, siger, at Ankara har opfordret FN til at sørge for flygtninge i selve Syrien, og han siger, at han venter at se konkrete skridt. Assad, som har svoret, at han vil nedkæmpe oprørerne, som han betegner som ""islamistiske terrorister"", roser hæren og sikkerhedsstyrkerne for at udføre ""et heroisk job i enhver betydning af ordet."" Tyrkiets udenrigsminister, Ahmet Davutoglu, siger onsdag, at Ankara har opfordret FN til at sørge for flygtninge i selve Syrien, og han siger, at han venter, at verdensorganisationen tager konkrete skridt på området. Omkring 5000 flygtning er dagligt strømmet over den tyrkiske grænse i de seneste uger. De tyrkiske myndigheder, der er i gang med at opføre mindst fem nye lejre oven i de ni, som allerede er i sving, har sagt, at andre lande må gøre mere for de flygtende syrere. I løbet af de seneste to måneder er antallet af syriske flygtninge, der opholder sig i Tyrkiet, næsten fordoblet til mere end 80.000. I alt er mere end 200.000 flygtet til nabolandene, siden urolighederne i Syrien begyndte for knap halvandet år siden. /ritzau/Reuters",Assad: Militæret skal bruge mere tid,http://dr.dk/nyheder/udland/assad-militaeret-skal-bruge-mere-tid,2012-08-29 09:35:00+00:00
2013-11-06T14:12:38+00:00,"Har du tid til overs på søndag, så vil Dansk Flygtningehjælp meget gerne låne noget af den. Der er nemlig landsindsamling, og en del ruter på Bornholm er endnu ikke besat, - Vi har omkring 4000 ubesatte indsamlingsruter i hele landet, og ca. 50 af dem er på Bornholm, oplyser Maja Nellemann fra Dansk Flygtningehjælp: Status på øen er dog lidt bedre end samme tidspunkt sidste år, og det er man rigtig glad for. Dansk Flygtningehjælp vil dog blive endnu gladere, hvis de ubesatte ruter også bliver besat. Der er tale om ruter over hele Bornholm -  ikke mindst landruter. Man kan tilmelde sig og få mere information på www.flygtning.dk. Årets indsamling går blandt andet til syriske flygtninge, som står foran en hård vinter.  ",Flygtningehjælp har brug for hjælp,http://dr.dk/nyheder/regionale/bornholm/flygtningehjaelp-har-brug-hjaelp,2013-11-06 14:12:38+00:00
2013-11-27T21:28:00+00:00,"Kvinder, som er flygtet fra borgerkrigen i Syrien til Libanon, udsættes for seksuelle overgreb fra arbejdsgivere, husværter og hjælpearbejdere, oplyser menneskerettighedsorganisationen Human Rights Watch (HRW) onsdag. - Human Rights Watch har interviewet en halv snes kvinder, som beskriver, hvordan de er blevet befamlet, chikaneret og presset til at have sex, siger den New York-baserede organisation i en erklæring. Mens nogle af kvinderne talte om gentagne overgreb, så sagde de også, at de ikke havde meldt episoderne til myndighederne, fordi kvinderne ikke havde tiltro til, at myndighederne ville foretage sig noget. Mange frygter også repressalier fra misbrugerne eller at blive anholdt for ikke at være i besiddelse af en gyldig opholdstilladelse. Syriens næsten tre år lange borgerkrig har udløst den værste flygtningekrise i to årtier. Flere end to millioner mennesker er flygtet fra landet, og andre millioner er blevet internt fordrevet. Libanon med et indbyggertal på godt fire millioner mennesker huser flere end 800.000 syriske flygtninge ifølge FNs flygtningeagentur, UNCHR. Ifølge FN er 75 procent af dem, der flygter fra Syrien, kvinder og børn. De er ekstra sårbare i nabolandene, hvor der er et enormt pres på de sparsomme tjenester. Human Rights Watch fortæller historien om den 53-årige Hala fra Damaskus, hvis mand er tilbageholdt af de syriske myndigheder. Hala gør rent i en forstad til Beirut for at kunne forsørge sig selv og sine fire børn. - Hun har fortalt Human Rights Watch, at hun er blevet udsat for sexchikane og forsøg på udnyttelse i ni af de 10 hjem, hvor hun har arbejdet. Mændene forsøgte at tage hende på brysterne og tvinge hende til sex, oplyser organisationen. Human Rights Watch opfordrer den libanesiske regering og FN til at forbedre mulighederne for at klage over seksuelt misbrug, og at flygtninge ikke straffes for at klage. /ritzau/AFP",Syriske kvinder udsættes for overgreb i Libanon,http://dr.dk/nyheder/udland/syriske-kvinder-udsaettes-overgreb-i-libanon,2013-11-27 21:28:00+00:00
2013-01-18T14:26:00+00:00,"FN's Flygtningehøjkommissariat advarer om, at yderligere 700.000 maliere vil flygte fra krigshandlingerne i det vestafrikanske land. 400.000 maliere ventes i løbet af de kommende måneder at flygte til nabolande i området. Samtidig vil 300.000 mennesker søge til sikrere områder inden for Malis grænser. Det oplyser en talskvinde fra FN's Flygtningehøjkommissariat, UNHCR, på et pressemøde i den schweiziske by Geneve. I løbet af den sidste uge er 2744 maliere ankommet til flygtningelejre i lande, der grænser op til Mali, fortæller FN. De fleste flygter til Mauretanien, men andre har søgt mod Burkina Faso eller Niger. UNHCR har nu sendt specialister til området for hjælpe til med at håndtere den voldsomme flygtningestrøm. - I Burkina Faso har vi sendt medarbejdere til hovedstaden Ouagadougou. De skal overvåge grænsen og øge assistancen i regionens flygtningelejre, oplyser talskvinden, Melissa Flemming, i en pressemeddelelse. Ifølge FN-organisationen kommer de maliske flygtninge med rystende beretninger om henrettelser og amputationer i det nordlige Mali, der kontrolleres af de islamistiske oprørere. Flygtningehøjkommissariatet fortæller endvidere, at unge bliver rekrutteret som børnesoldater af oprørerne. Andre flygtninge beretter om, at flere af deres familiemedlemmer er forsvundet. Siden krisen startede sidste år, er omkring 147.000 maliere flygtet til lande som Mauretanien, Niger, Burkina Faso og Algeriet. Konflikten eskalerede 10. januar, da de islamistiske oprørere indtog den strategisk vigtige by Konna, der var selve anledningen til, at Frankrig valgte at gå militært ind i konflikten i sin tidligere koloni. Byen er fredag igen kommet under regeringshærens kontrol. /ritzau/Reuters",FN advarer: 700.000 vil flygte fra kampene i Mali,http://dr.dk/nyheder/udland/fn-advarer-700000-vil-flygte-fra-kampene-i-mali,2013-01-18 14:26:00+00:00
2011-05-04T17:47:00+00:00,"Flere end 41.600 personer er flygtet fra kampene i Libyen til nabolandet Tunesien i løbet af de seneste fire uger. Det viser en opgørelse fra UNHCR, FN's flygtningeorganisation. De mange flygtninge er gået over flere grænseovergange til Tunesien. Flest ved overgangen Dehiba i den nordlige del af landet, men mange er over flygtet via grænsen ved tataouine i det sydlige Tunesien. - Vi arbejder tæt sammen med tunesiske myndigheder, frivillige organisationer lokale for at finde husly og skaffe mad og vand til de mange flygtninge, siger Maness Ghanem fra FN. Siden oprøret mod Libyens leder, Muammar Gaddafi, begyndte i midten af februar har titusinder flygtet ud af landet til Tunesien, Egypten eller via havne ved Middelhavskysten. Langt de fleste, der er flygtet, er udenlandske statsborgere, som har været gæstearbejdere i Libyen.",42.000 flygtet fra Libyen på fire uger,http://dr.dk/nyheder/udland/42000-flygtet-fra-libyen-paa-fire-uger,2011-05-04 17:47:00+00:00
2012-12-25T22:01:00+00:00,"Ifølge en ny ph.d.-undersøgelse skal man således ud i flygtninge- og indvandrerkvartererne i det vestlige Aarhus for at finde ærkeaarhusiansk, skriver Politiken onsdag. Det er lektor på læreruddannelsen i Silkeborg Mette Vedsgaard Christensen, der har registreret, at mens danskerne generelt er begyndt at lægge sig tættere op ad rigsdansk, fastholder unge fra de områder, hvor der bor mange med flygtninge- og indvandrerbaggrund, den aarhusianske sprogtone med brug af udtryk som ikkå og sår'n. Mette Vedsgaard Christensen ser en interessant pointe i, at hendes undersøgelse af sprogvaner vender op og ned på fordommene: - Vi har sædvanligvis opfattet indvandrere som en gruppe, der forandrer sproget, men mine undersøgelser viser, at de faktisk er konservative og bevarer sprog og dialekt. Måske skal vi til i højere grad at betragte den her befolkningsgruppe som medskabere af det danske talesprog, siger hun til avisen. På Nordisk Forskningsinstitut, Københavns Universitet (KU) understreger lektor Marie Maegaard, at der ikke tidligere herhjemme har været gennemført så detaljeret en sprogundersøgelse.",Nydanske unge er bedst til at tale aarhusiansk,http://dr.dk/nyheder/indland/nydanske-unge-er-bedst-til-tale-aarhusiansk,2012-12-25 22:01:00+00:00
2011-04-01T00:16:00+00:00,"En ny bølge af flygtninge, der forsøger at komme væk fra kampene i Libyen, er ved at krydse grænsen til Tunesien, og der kan være endnu flere på vej. Det oplyser den franske hjælpeorganisation Aktion Mod Sult (ACF). - En måned efter konfliktens begyndelse er antallet af fordrevne personer, der flygter fra volden, atter i stigning på grænsen mellem Libyen og Tunesien, siger organisationen i en meddelelse. - I dag bor der 9000 mennesker i lejren i Choucha, siger organisationen og peger på, at der i sidste uge kun var 3000 i lejren ved grænsen. ACF siger, at den forsøger at forberede sig på et nyt indryk af flygtninge for at kunne imødekomme ""de basale behov for mad, adgang til vand, kloakering og hygiejne"". Organisationen siger, at den på nuværende tidspunkt organiserer uddeling af 5000 måltider mad dagligt, og at den gør sig klar til at kunne dele det dobbelte antal ud.",Ny flygtningebølge på vej ud af Libyen,http://dr.dk/nyheder/udland/ny-flygtningeboelge-paa-vej-ud-af-libyen,2011-04-01 00:16:00+00:00
2012-06-22T03:43:00+00:00,"Et flygtningeskib med omkring 200 passagerer om bord sank torsdag ud for Australiens kyst, og mindst tre mennesker har mistet livet. 110 er reddet i land, mens mange fortsat savnes. Ulykken indtraf ud for Juleøen. - Vi har 110 overlevende, og tre er bekræftet omkommet, siger en talsperson fra den australske søredningstjeneste. En af de overlevende fra skibet - som efter alt at dømme har haft 200 mennesker om bord - er en 13-årig dreng. De øvrige er angiveligt voksne. De overlevende er blevet fragtet med skib til Juleøen. - De havde redningsveste på, og vi er ret overbevist om, at vi kan redde flere, siger talspersonen, som samtidig slår fast, at vandet har en høj temperatur. Det betyder, at passagererne kan overleve lang tid i vandet. Skibet var på vej fra Sri Lanka. Det udsendte nødsignaler, inden det kæntrede 120 sømil nord for øen midt på eftermiddagen torsdag lokal tid, tidlig morgen dansk tid. - Vi er fortsat i den fase, hvor der kan findes overlevende, siger den australske indenrigsminister, Jason Clare. - Mennesker kan overleve op til 36 timer, hvis de har redningsvest på, eller hvis de har mulighed for at holde fast i noget, der flyder, siger han. Færgeulykken er den seneste i en række af ulykker med flygtningebåde, som forulykker i Det Indiske Ocean, hvor overfyldte færger synker på vej til Australien. Australske myndigheder har inden for det seneste døgn afvist flere skibe med tilsammen 100 flygtninge i australsk farvand, oplyser den australske indenrigsminister, Jason Clare. Inden for de seneste seks måneder er 62 skibe med i alt 4484 flygtninge blevet opbragt af australske myndigheder. I december kæntrede og sank et skib med 250 flygtninge fra Afghanistan og Pakistan i samme område. Kun 47 blev reddet. /ritzau/AFP",Mange savnes efter forlis ved Australien,http://dr.dk/nyheder/udland/mange-savnes-efter-forlis-ved-australien,2012-06-22 03:43:00+00:00
2013-10-01T16:00:44+00:00,"Den islamkritiske liste Stop Islamiseringen af Danmark får en kølig modtagelse af Jammerbugt kommunes Venstre-borgmester, Mogens Gade. Bevægelsens stifter Anders Gravers er flyttet til Fjerritslev, og vil derfor stille op til kommunalvalget i J ammerbugt for blandt andet at få bremset strømmen af flygtninge til kommunen. Mogens Gade siger, at SIADs deltagelse i kommunalvalget er lovlig. - Men det er måske ikke lige det kommunen har mest brug for. Altså en liste med så negativ en mærkesag. Mogens Gade vil ikke vende ryggen til Anders Gravers - skulle de blive inviteret til samme valgmøde. - Jeg har den overbevisning, at det er bedst at tage debatten up-front. Det er jeg klar til uanset hvem, der sidder på den anden side af bordet. Bevægelsen Stop Islamiseringen stiller også op til regionsrådsvalget, og ifølge Anders Gravers arbejder han på at finde kandidater også i andre kommuner.",Kølig velkomst til islam-kritisk liste,http://dr.dk/nyheder/regionale/nordjylland/koelig-velkomst-til-islam-kritisk-liste,2013-10-01 16:00:44+00:00
2013-10-01T10:22:21+00:00,"Hvis man er højrenationalist eller islamkritisk, så får man ved dette kommunalvalg mulighed for at komme af med sin stemme flere steder i det nordjyske. Den islam-kritiske bevægelse, Stop Islamiseringen Af Danmark, stiller således op til såvel kommunalvalget i Jammerbugt som til regionsrådsvalget. Begge steder er spidskandidaten Anders Gravers. Anders Gravers går i Jammerbugt til valg på blandt andet at stoppe strømmen af flygtninge til kommunen. I regionen er mærkesagen at gøre det muligt at fravælge halalkød på sygehusene. Foruden Jammerbugt og region Nordjylland stiller SIAD også op til valget i Randers og Horsens samt Region Midtjylland. - Men vi arbejder på at stille op flere steder, forklarer Anders Gravers. Den højrenationalistiske liste, Danskernes Parti, stiller også op til regionsrådet i Nordjylland samt til kommunalvalget i Hjørring. Ingen af de to partier stillede op i Nordjylland ved sidste kommunalvalg.",Islam-kritisk liste stiller op til valg,http://dr.dk/nyheder/regionale/nordjylland/islam-kritisk-liste-stiller-op-til-valg,2013-10-01 10:22:21+00:00
2013-10-01T07:55:00+00:00,"Hvis man er højrenationalist eller islamkritisk, så får man ved dette kommunalvalg mulighed for at komme af med sin stemme flere steder i det nordjyske. Den islam-kritiske bevægelse, Stop Islamiseringen Af Danmark, stiller således op til såvel kommunalvalget i Jammerbugt som til regionsrådsvalget. Begge steder er spidskandidaten Anders Gravers. Anders Gravers går i Jammerbugt til valg på blandt andet at stoppe strømmen af flygtninge til kommunen. I regionen er mærkesagen at gøre det muligt at fravælge halalkød på sygehusene. Foruden Jammerbugt og region Nordjylland stiller SIAD også op til valget i Randers og Horsens samt Region Midtjylland. - Men vi arbejder på at stille op flere steder, forklarer Anders Gravers. Den højrenationalistiske liste, Danskernes Parti, stiller også op til regionsrådet i Nordjylland samt til kommunalvalget i Hjørring. Ingen af de to partier stillede op i Nordjylland ved sidste kommunalvalg.",SIAD stiller op i Jammerbugt,http://dr.dk/nyheder/politik/valg/kv13/siad-stiller-op-i-jammerbugt,2013-10-01 07:55:00+00:00
2011-05-04T09:36:00+00:00,"Over 40 raketter ramte Zintan i det vestlige Libyen sent i går, siger oprørerne. Den voldsomme beskydning har fået endnu flere til at bryde op og flygte vestpå over grænsen til Tunesien. FNs flygtningehøjkommissariat siger, at over 8000 er flygtet i weekenden. De er kommet til Dehiba i det sydlige Tunesien. De fleste af flygtningene er kvinder og børn. De følger efter tusinder, der allerede er gået over grænsen til nabolandet. Situationen for de mange flygtninge i Dehiba er blevet forværret af en sandstorm, som har hærget området. Den ødelagde hundrede af telte og to store transportable lagerbygninger. Kampene fortsætter også omkring byen Misrata. Der har oprørerne kontrol med en stor del af byen, men den er omringet af Gaddafis styrker og det er vanskeligt at få forsyninger ind og sårede og flygtninge ud af byen. Artilleriild og miner har forhindret, at der kommer hjælp ad søvejen. På den diplomatiske front har den tyrkiske regeringsleder Tayyip Erdogan gentaget sin opfordring til Gaddafi om at gå af. Han har formuleret kravet endnu stærkere end tidligere. - Gaddafi bør gå af med det samme og overlade styret af Libyen til folket, siger han. - Libyen er ikke en mands eller en families ejendom, siger Tyrkiets premierminister.",Tusinder på flugt fra kampe i Libyen,http://dr.dk/nyheder/udland/tusinder-paa-flugt-fra-kampe-i-libyen,2011-05-04 09:36:00+00:00
2013-09-09T14:14:00+00:00,"Fem procent af danskerne har valgt at støtte hjælpearbejdet i Syrien økonomisk, viser en meningsmåling, som Voxmeter har lavet for Røde Kors og Folkekirkens Nødhjælp. Sammenlignet med andre humanitære katastrofer som jordskælvet i Haiti og sultkatastrofen i Afrika ligger antallet danskere, der bidrager til hjælpearbejdet i Syrien i den lave ende. - Jeg synes, at det er en sag, som man skal sætte sig rigtig godt ind i. Det har jeg faktisk ikke gjort, så jeg har faktisk ikke taget stilling til, om det er noget, som jeg vil støtte, begrunder Jacob Yde sit valg om ikke at bidrage med økonomisk hjælp til flygtningene i Syrien. - Jeg synes, at der er mange ting, man støtter. Jeg støtter mange andre projekter som Læger uden Grænser og Folkekirkens Nødhjælp, lyder forklaringen fra Jette Thorsen. Se fire danskere forklare deres holdning til at bidrage økonomisk til hjælpearbejdet i Syrien i videoen i toppen af artiklen.",VIDEO Danskere: Derfor sender vi ikke hjælp til Syrien,http://dr.dk/nyheder/udland/video-danskere-derfor-sender-vi-ikke-hjaelp-til-syrien,2013-09-09 14:14:00+00:00
2012-11-09T05:00:00+00:00,"Kommunerne er rigtig dårlige til at koordinere indsatsen for at hjælpe borgere, der er arbejdsløse, psykisk syge, flygtninge eller noget helt fjerde. I nogle sager har en borger helt op til 20 kontaktpersoner i kommunen på samme tid, og det giver problemer. Det viser en kortlægning foretaget for Ugebrevet A4. Hvis du har familieproblemer, så skal du tale med en i kommunen. Er du også ledig, så skal du tale med en anden om det. Og er du samtidig flygtning og har en sygdom, så er det en tredje og fjerde du skal have fat i. - Borgerne oplever det som meget forvirrende. De har svært ved at gennemskue, hvad alle de forskellige aktørers rolle er, fortæller Lars Larsen, der er konsulent i rådgivningsfirmaet LG Insight, som for Ugebrevet A4 har lavet en kortlægning af kommunernes indsats. Og de mange kontaktpersoner i kommunerne står ofte i vejen for hinanden. - De har vanskeligt ved at koordinere sager på tværs og arbejde sammen, og samtidig tage sig af borgernes problemer, siger Lars Larsen til DR Nyheder. Kommunernes indsats kan sagtens gøres mere enkelt, viser et forsøg i Assens, hvor man lavede en tovholderfunktion. - Kun en aktør i kommunen har kontakten til de pågældende familier, siger Lars Larsen, der tilføjer, at nyskabelsen gav bedre hjælp til borgerne. Samtidig sparede det kommunen penge, at den ikke længere satte for mange modstridende tiltag i gang på samme tid. - Samlet set har det betydning for effekten af indsatsen og for økonomien, siger Lars Larsen.",En strøm af sagsbehandlere hjælper svage borgere,http://dr.dk/nyheder/indland/en-stroem-af-sagsbehandlere-hjaelper-svage-borgere,2012-11-09 05:00:00+00:00
2012-04-12T13:05:00+00:00,"Skud mod flygtninge, der forsøgte at flygte til Tyrkiet, ramte torsdag en flygtningelejr på den tyrkiske side af grænsen, skriver det Tyrkiet-baserede anatolske nyhedsbureau. Det er tredje gang inden for en uge, at der rapporteres om skud fra Syrien. Tyrkiet siger, at det overvejer at bede Nato om hjælp til at beskytte des grænse mod nabolandet, efter at spændingerne mellem Ankara og Damaskus er taget voldsomt til i de seneste måneder. Tusindvis af syrere er flygtet til Tyrkiet, og syriske soldater åbnede ild mod en halv snes flygtninge torsdag, da de forsøgte at krydse et minefelt, skriver nyhedsbureauet, der ikke melder om sårede eller dræbte. Den tyrkiske premierminister, Recep Tayyip Erdogan, har tidligere advaret om, at hans regering vil træffe de nødvendige foranstaltninger. Det skete efter, at fire syrere og to tyrkere blev såret, da der blev åbnet ild over grænsen mod en flygtningelejr mandag. To af de sårede syrere døde senere. Erdogan signalerer nu, at Tyrkiet måske vil bede Nato om hjælp. - Vi har flere muligheder. Først og fremmest er der muligheden for at tage artikel fem i Natotraktaten i brug, siger han med henvisning til alliancens bestemmelser om, at ethvert angreb på et Nato-land skal opfattes som et angreb på alle medlemslande. - Nato er forpligtet til at forsvare de tyrkiske grænser, siger Erdogan til avisen Hurriyet. Udenrigsminister Ahmet Davutoglu fastslår det samme: - Den tyrkiske grænse er en Nato-grænse, siger han. Tyrkiet har en 910 kilometer lang grænse fælles med Syrien. En Nato-talsmand siger, at alliancen ser på udviklingen ved Tyrkiets grænse ""med dyb bekymring.""",Tyrkiet overvejer Nato-beskyttelse mod Syrien,http://dr.dk/nyheder/udland/tyrkiet-overvejer-nato-beskyttelse-mod-syrien,2012-04-12 13:05:00+00:00
2012-10-08T13:44:00+00:00,"Tyrkisk militær har iværksat et gengældelsesangreb i Syrien, efter at den sydlige Hatay-provins tidligere på dagen blev beskudt med syriske mortergranater. Dermed er forholdet mellem de to mellemøstlige nabolande yderligere forværret, og FN's generalsekretær, Ban Ki-moon, betegner nu optrapningen af konflikten som ""ekstremt farlig"". Han er samtidig dybt bekymret for, at konflikten også vil smitte af på Libanon, som er et andet af Syriens nabolande. - Eskaleringen af konflikten langs den syrisk-tyrkiske grænse og påvirkningen af krisen i Libanon er ekstremt farlig, advarer generalsekretæren. Han opfordrer samtidig verdenssamfundet til at bidrage med humanitær bistand, der kan hjælpe de mange syriske flygtninge, som opholder sig i primitive flygtningelejre i Syriens nabolande. - Vinteren nærmer sig, og situationen for de flere end 300.000 flygtninge vil blive forværret, siger Ban Ki-moon. Det er sjette dag i træk, at Tyrkiet gengælder de syriske angreb, og det internationale samfund frygter nu, at konflikten mellem de to tidligere allierede lande vil blusse op for alvor. Det tyrkiske parlament har givet regeringen grønt lys til at anvende militær magt mod Syrien, hvis det bliver nødvendigt. Samtidig opfordrer FN's Sikkerhedsråd parterne til at dæmpe aggressionerne. /ritzau/Reuters",Tyrkiet gør gengæld efter syriske angreb,http://dr.dk/nyheder/udland/tyrkiet-goer-gengaeld-efter-syriske-angreb,2012-10-08 13:44:00+00:00
2012-09-28T10:09:00+00:00,"Kampe af et hidtil uset omfang rystede fredag Syriens næststørste by, Aleppo, hvor oprørere har sagt, at de har indledt et afgørende slag, siger aktivistgrupper og lokale indbyggere. - Kampene har et hidtil uset omfang og har været i gang uden pauser siden torsdag. - Kampene var tidligere begrænset til en eller to boligblokke i et distrikt, men nu er der kampe på flere fronter, siger lederen af Observatoriet for Menneskerettigheder, Rami Abdel Rahman. Se hele dr.dks tema om Syrien her Indbyggere i nordlige distrikter i Aleppo, der hidtil har været sparet for de hårdeste kampe, siger også, at volden er ""af hidtil uset omfang."" FN advarer om, at der i år kan blive helt op til 700.000 syrere, som vil søge eller har søgt til nabolande på grund af den eskalerende konflikt. Antallet af flygtninge er lige nu omkring 300.000. - Der kan komme helt op til 700.000 syriske flygtninge i nabolandene ved årets udgang, Det 15 medlemmer store Sikkerhedsråd er lammet i et dødvande af det 18 måneder lange oprør og modoffensiven fra regimet. Ifølge syriske aktivister har konflikten kostet flere end 29.000 mennesker livet.",Aleppo ryster i Syriens hidtil hårdeste kampe,http://dr.dk/nyheder/udland/aleppo-ryster-i-syriens-hidtil-haardeste-kampe,2012-09-28 10:09:00+00:00
2013-07-18T15:54:00+00:00,"To spanske hjælpearbejdere er blevet befriet i Somalia efter at have været holdt som gidsler siden oktober 2011. Det skriver nyhedsbureauet Reuters. - Begge er i sikkerhed og ved godt helbred - og nu er de ivrige efter at blive genforenet med deres kære igen så hurtigt som muligt, hedder det i en pressemeddelelse fra Læger uden Grænser. Man arbejder i øjeblikket på at få sendt de to hjem til Spanien. Hjælpearbejderne hedder Montserrat Serra og og Blanca Thiebaut, og de blev bortført, da de arbejdede i en flygtningelejr i det østlige Kenya, der grænser op til Somalia. Læger uden Grænser fordømmer angrebet på de to, der var i Dadaab for at foretage livreddende lægehjælp til tusinder af flygtninge, skriver organisationen. Somalia har længe været plaget af pirateri og bortførelser - både på vandet og inde på land. I maj gav den danske regering en støttepakke på 75 millioner danske kroner til Somalia. Pengene var øremærket til sikkerhed, retsvæsen, regeringen og uddannelse.",To spanske hjælpearbejdere er befriet i Somalia,http://dr.dk/nyheder/udland/spanske-hjaelpearbejdere-er-befriet-i-somalia,2013-07-18 15:54:00+00:00
2010-12-29T19:36:00+00:00,"EU vil i januar skærpe sanktionerne overfor Elfenbenskystens præsident, oplyser EU-diplomater. Det sker for at tvinge Gbagbo til at træde tilbage fra præsidentposten efter det valg, verdenssamfundet siger, han tabte. EU indførte sanktioner mod ham og 19 af hans nærmeste medarbejdere tidligere denne måned. Nu bliver 61 af hans støtter mødt med rejserestriktioner og får indefrosset deres bankkonti. mindst 173 personer er blevet dræbt oven på Elfenbenskystens præsidentvalg sidste måned. Volden udsprang af konflikten mellem præsident Laurent Gbagbo, og hans hovedrival, Alassane Ouattara. Både valgobservatører og det internationale samfund har udråbt Ouattara som den retmæssige vinder, men Gbagbo nægter at acceptere resultatet. Militære chefer fra 15 vestafrikanske lande i organisationen Ecowas har været samlet for at diskutere en mulig intervention i Elfenbenskysten. De har nu givet Gbagbo et ultimatum: Træd tilbage eller bliv fjernet med magt. Den politiske krise i Elfenbenskysten tvinger nye strømme af flygtninge på flugt til nabolandet Liberia. Her er Dansk Flygtningehjælp i gang med at sikre nødhjælp til flygtninge, der søger beskyttelse. Mere end 15.000 personer er nu ifølge FN registreret som flygtninge efter at have passeret grænsen til den nordøstlige del af Liberia. Langt størstedelen er kvinder og børn, og selvom de er nået frem til et mere sikkert område, er de fortsat sårbare og har brug for hjælp. Amerikanske militæreksperter er kommet til Elfenbenskystens kommercielle hovedstad, Abidjan. De vil undersøge mulighederne for at evakuere amerikanske statsborgere, der befinder sig i det vestafrikanske land. - De er ved at se på nødplanerne med henblik på evakuering, hvis der kommer uroligheder, hvilket er almindeligt og fornuftigt ved en situation, som vi ser i Abidjan, siger udenrigsministeriets talsmand Mark Turner.",Pres på Elfenbenskystens præsident,http://dr.dk/nyheder/udland/pres-paa-elfenbenskystens-praesident,2010-12-29 19:36:00+00:00
2013-08-01T13:56:00+00:00,"Relationerne mellem Rusland og USA vil ikke lide under Moskvas beslutning om at give den afhoppede amerikanske efterretningsmand Edward Snowden status som flygtning i Rusland, fordi hans sag er relativt ubetydelig, siger en højtstående russisk regeringsembedsmand i Kreml. - Vores præsident har mange gange udtrykt håb om, at dette ikke vil få indvirkning på den karakter vores relationer har, siger Jurij Usjakov til journalister. Usjakov, som er politisk rådgiver for præsident Vladimir Putin tilføjer, at der ikke er noget, som tyder på, at præsident Barack Obama vil aflyse et planlagt besøg i Moskva i september. Rådgiveren siger, at Rusland ikke har modtaget særlige signaler fra Washington vedrørende Snowden. - Vi ved, hvor meget hype, der er omkring denne sag i USA. Men vi har ikke modtaget nogle signaler fra Washington med hensyn til en aflysning af Obamas besøg i Rusland, siger han. Snowden befinder sig i Rusland, efter at han har modtaget papirer, der gav ham lov til at forlade Moskvas lufthavn. Samtidig har han officielt fået status som flygtning i landet, hvor han har modtaget asyl gældende for et år, siger hans russiske advokat. - Han har lige fået papirer, der siger, at han har fået midlertidig asyl i Rusland gældende for et år, siger hans advokat Anatoly Kucherena, der har bistået Snowden med hans ansøgning om at opnå midlertidigt asyl. USA har forsøgt at overbevise Rusland om at udlevere Snowden, så han kan retsforfølges for at lække oplysninger om et verdensomspændende amerikansk overvågningsprogram, kaldet Prism. Siden har han løbende kommet med flere afsløringer af USAs aktiviteter. /ritzau/AFP",Kreml: Snowden-sag skader ikke vort forhold til USA,http://dr.dk/nyheder/udland/kreml-snowden-sag-skader-ikke-vort-forhold-til-usa,2013-08-01 13:56:00+00:00
2013-07-02T04:30:00+00:00,"Mens Peter har kræft, har Hassan ""etniske smerter"". Sprog og kulturforskelle gør, at indvandrere og flygtninge er i stor risiko for at blive fejlbehandlet, fordi lægen eller sygeplejersken ikke forstår dem. Det fastslås i en ny rapport fra Indvandrermedicinsk Klinik i Odense. Rapporten gennemgår erfaringerne fra mere end 700 patienter, der er blevet henvist til klinikken, siden den blev oprettet for fem år siden. - Konklusionen er, at der sker en meget omfattende forskelsbehandling af patienter med indvandrerbaggrund. Lægerne og sygeplejerskerne har svært ved at yde den samme høje kvalitet, som de yder til andre patienter i det danske sundhedssystem, siger rapportens hovedforfatter, Morten Sodemann, som er professor og overlæge på Indvandrermedicinsk klinik på Odense Universitetshospital Kræft blev til etniske smerterRapporten påpeger, at en del misforståelser opstår, fordi sundhedspersonalet undlader at tilkalde en tolk, når det er nødvendigt. Men mange fejlbehandlinger opstår også, fordi læger og sygeplejersker ikke bruger den fornødne tid til at sætte sig ind i patienternes situation, og i stedet forbinder de patienternes problemer med, at de kommer fra en anden kultur og et andet land - eksempelvis viser rapporten, at et udtryk som ""etniske smerter"" bliver brugt i sygehusvæsnet, når lægerne kommer til kort. Det har resulteret i masser af alvorlige fejlbehandlinger, påpeger Morten Sodemann. - Det kan være patienter, som er afvist med, at de havde ""etniske smerter"" i arme og ben, hvor det så viste sig at være en kræftsygdom, som havde spredt sig til knoglerne. Banale sygdomme som astma eller bihulebetændelse bliver også tit tilskrevet som ""etnisk migræne"", men det er i virkeligheden ren allergi. Lægeformand: Svært at håndtere Lægeforeningens formand, Mads Koch Hansen, kan nikke genkendende til kritikken. - Det er jo beskæmmende, at sundhedsvæsnet på den måde er med til at skabe ulighed i sundhed, siger han. Lægeformanden har selv oplevet udfordringerne med behandling af flygtninge og indvandrere i sit eget arbejde som læge på Horsens Sygehus. - Det her er jo nogle gange patienter med meget komplicerede helbredsproblemer, og når der kommer en sprogbarriere oveni, bliver det meget svært for den enkelte læge eller sygeplejerske at håndtere - så får vi simpelthen ikke ydet den service, som vi egentlig burde. Mads Koch Hansen mener, at sundhedspersonalet skal uddannes bedre til at tage imod flygtninge og indvandrere. I region Syddanmark har man allerede efteruddannet meget sundhedspersonale i et forsøg på at give dem en bedre forståelse for patienter med indvandrer- eller flygtningebaggrund, og Morten Sodemann er enig med Mads Koch Hansen i, at uddannelse er vejen frem. - Det flytter rigtigt meget, og det er også en viden, de (sundhedspersonelet, red.) gerne vil have, for de er godt klar over, at de ikke gør det godt nok, og at den information, de giver flygtninge og indvandrere, ikke er lige så god, som den de giver andre danskere.",Rapport: Indvandrere misforstås og fejlbehandles,http://dr.dk/nyheder/indland/rapport-indvandrere-misforstaas-og-fejlbehandles,2013-07-02 04:30:00+00:00
2010-12-30T02:40:25+00:00,"Billedet af Danmark som et land med lukkede grænser stemmer dårligt overens med udviklingen i antallet af herboende udlændinge. Siden regeringsskiftet i 2001 er der næsten sket en fordobling i antallet af opholdstilladelser til mennesker fra andre lande. Det skriver Politiken. Men mens flygtninge og familiesammenførte under Nyrupregeringen udgjorde de store grupper, er studerende og arbejdskraft fra bl.a. Polen, Kina og Tyskland nu i klart overtal. Ifølge generalsekretær i Dansk Flygtningehjælp Andreas Kamm kommer tallene utvivlsomt bag på mange danskere, der har et skævt billede af virkeligheden. -Jeg har intet imod, at regeringen tiltrækker udenlandsk kompetence for at bevare velfærdssamfundet. Men jeg er ked af, at der argumenteres så negativt over for et stadig mindre antal flygtninge. Der er et asylhysteri, for vi giver væsentlig mindre beskyttelse til flygtninge med under 2.000 opholdstilladelser om året, siger Andreas Kamm. De radikales udlændingeordfører, Morten Østergaard, synes, det har 'komikkens skær', når regeringen giver indtryk af at føre en meget stram udlændingepolitik. -Hvis regeringens ønske var, at der skulle komme færre udlændinge til Danmark, må man sige, at missionen er mislykkedes, siger Morten Østergaard. I 2008 nåede antallet af udlændinge, der fik opholdstilladelse i Danmark, op på næsten 70.000 mennesker. Langt de fleste kom hertil gennem forskellige studie- og erhvervsordninger, eller fordi de er borgere i et EU-land. Kun ca. 6.000 fik asyl eller familiesammenføring. I år tegner tallet for udlændinge til at blive noget mindre og ende på knap 60.000 opholdstilladelser.",Indvandring fordoblet under V og K,http://dr.dk/nyheder/indland/indvandring-fordoblet-under-v-og-k,2010-12-30 02:40:25+00:00
2008-05-28T01:18:00+00:00,"De Radikale er rede til at efterkomme en opfordring fra Europarådet og vil have Danmark til at tage et større medansvar for de nordafrikanske flygtninge, der i håb om en bedre fremtid sætter livet på spil og krydser Middelhavet i synkefærdige småbåde, skriver Berlingske Tidende. Malta er det af de lande der hver sommer modtager så mange af de afrikanske bådflygtninge, at det svarer til, at 15.000 bådflygtninge lagde til ved Vesterhavskysten. De Radikales næstformand Morten Østergaard mener at Danmark kunne tilbyde Malta at tage 25-50 flygtninge og genbosætte dem i herhjemme. Han foreslår samtidig at Danmark kunne tlbyde at lade Marinehjemmeværnet eller værnepligtige deltage i arbejdet med at redde nogle af de mange flygtninge, hvis både havarerer undervejs over Middelhavet. Integrationsminister Birthe Rønn Hornbech siger, ""at hun ikke har planer om en ændret politik"" og heller ikke De Konservative er umiddelbart varme på idéen om at modtage nogle af bådflygtningene: - Vi har nok at se til i forhold til vores flygtninge-indvandrer-problemer, og tiden er ikke til, at vi sætter os i spidsen, siger integrationsordfører Helle Sjelle. Til gengæld er døren ikke lukket med hensyn til et bidrag fra det danske forsvar. Ifølge forsvarsminister Søren Gade har man både mandskab og materiel, hvis der er et ønske om det i Folketinget",Radikale: Vi bør tage imod bådflygtninge fra Afrika,http://dr.dk/nyheder/politik/radikale-vi-bor-tage-imod-badflygtninge-fra-afrika,2008-05-28 01:18:00+00:00
2013-03-15T06:30:00+00:00,"Hvad der i marts 2011 begyndte som fredelige demonstrationer inspireret af det spirende arabiske forår, er endt i altødelæggende borgerkrig med mange tusind ofre. Den blodige Syrien-konflikt går i dag ind i sit tredje år. Men intet tyder på, at en løsning er på vej. Det vurderer major i Forsvarsakademiet Lars Cramer. - Så længe militæret i landet er i stand til at holde sig i live, og oprørerne bekæmper dem, kan det ende i en ren udmattelseskamp, siger han. Selvom oprørerne erobrer flere og flere vigtige strategiske områder i Syrien, holder præsident Bashar al-Assad stædigt fast i magten, og bomber dagligt civilbefolkningen. Alt tyder på, at mulighederne for et forhandlingsresultat via FN er udtømte, da blandt andet Rusland og Kina igen og igen blokerer for en resolution i Sikkerhedsrådet. Og over vinteren har Assad tilsyneladende ændret sin militære strategi. - Han er gået fra regulær oprørsbekæmpelse til at forlade eget territorium og gå ind i en ren borgerkrig, fordi ressourcerne har vist sig at være knappe. Militæret angriber civilbefolkningen i de områder, hvor oprørerne har taget magten. På den måde skabes illegitimitet om oprøret i befolkningen, fordi det viser, at oprørerne ikke har styr på det, siger Lars Cramer. Han vurderer, at det syriske regime kan fortsætte sine angreb, lige så længe Iran, Hizbollah og til dels Rusland viser sin støtte. - Perspektiverne for en løsning i Syrien er bestemt ikke lige for, siger Lars Cramer, der understreger, at de interne stridigheder i oprørsbevægelsen ikke gør det nemmere at ane en løsning på konflikten i horisonten: - Det er et enormt splittet oprør, som langt fra opererer som en samlet enhed. Samtidig tyder meget på, at Assads tilbageværende styrker er stærkt loyale, siger Lars Cramer. Det er efterhånden længe siden, den syriske borgerkrig begyndte at blive omtalt som en decideret humanitær katastrofe. FN vurderer i øjeblikket, at der ved årets udgang kan være tre millioner syriske flygtninge i nabolandene. Lige nu flygter mere end 8.000 mennesker hver dag, og bare siden januar er 400.000 flygtet ud af landet. Situationen forværres yderligere af, at to millioner mennesker lever som internt fordrevne flygtninge i Syrien. Alt tyder på, at præsident Assad på et tidspunkt vil blive tvunget til at opgive sin overlevelseskamp, men ifølge Lars Cramer kommer det ikke til at betyde fred i Syrien. I kølvandet vil en kompliceret sekterisk konflikt nemlig opstå.",Toårsdag for revolutionen i Syrien: Det er blevet en udmattelseskamp,http://dr.dk/nyheder/udland/toaarsdag-revolutionen-i-syrien-det-er-blevet-en-udmattelseskamp,2013-03-15 06:30:00+00:00
2013-06-09T11:25:00+00:00,"Schweizerne har med stor flertal sagt ja til regeringens beslutning om at skærpe landets asyllov. Prognoserne viser, at næste 80 procent støtter en stramning og hurtigere sagsbehandling om asylret. Søndagens folkeafstemning kommer på et tidspunkt, hvor Schweiz oplever en stor tilstrømning af flygtninge. Indvandringen til Schweiz er på det højeste i 10 år. Med den nye asyllov bliver det ikke længere muligt at søge om asyl på schweiziske ambassader rundt om i verden, og sager om opholdstilladelse kan afsluttes inden 100 dage. Med søndagens afstemning er der opbakning til den ændring af asylloven, som regeringen foretog i september sidste år. Venstreorienterede partier og bistandsorganisationer var imod stramningen og forsøgte ved at bringe spørgsmålet til folkeafstemning at få stoppet asylloven. Et andet spørgsmål ved folkeafstemningen var, hvem der har ret til at udpege regeringen. Det højreorienterede Volkspartei (SVP) havde forslået, at regeringen vælges direkte af folket og ikke parlamentet. Det har flere end 70 procent afvist ved folkeafstemningen. /ritzau/dpa",Schweizerne støtter stramning af asyllov,http://dr.dk/nyheder/udland/schweizerne-stoetter-stramning-af-asyllov,2013-06-09 11:25:00+00:00
2013-06-08T08:55:00+00:00,"Syriske soldater har lørdag indtaget landsbyen Bweida, og dermed er den sidste oprørsstilling ved den strategisk vigtige by Qusair faldet. Det oplyser Syriens statslige tv. - Vores heroiske soldater har genskabt ro og orden i Østbweida, lyder det. Præsident Bashar al-Assads styrker og libanesiske Hizbollah-kæmpere indtog tidligere på ugen Qusair. Byen, der ligger få kilometer fra grænsen til Libanon, er et vigtigt forbindelsesled mellem hovedstaden Damaskus og den syriske middelhavskyst. Samtidig rapporteres det, at syriske kamphelikoptere sent fredag affyrede raketter mod et sunnimuslimsk område på den libanesiske side af grænsen. Sunnimuslimerne i området har støttet de syriske oprørere i den mere end to år lange borgerkrig. - Syriske helikoptere affyrede raketter mod området Wadi Hmeid nær byen Arsal. Der var ingen tilskadekomne, oplyser en libanesisk embedsmand. Arsal er blevet et samlingspunkt for syriske flygtninge og sårede i konflikten. Byen bruges også som gennemfartsvej for oprørere og våben på vej til Syrien. /ritzau/AFP",Syriske soldater indtager sidste oprørstilling tæt ved Qusair,http://dr.dk/nyheder/udland/syriske-soldater-indtager-sidste-oproerstilling-taet-ved-qusair,2013-06-08 08:55:00+00:00
2010-11-08T20:39:00+00:00,"Dansk Folkeparti får nu ""knæsat"" princippet om, at folk, der kommer til Danmark som indvandrer eller flygtning, ikke skal have den samme adgang til de sociale ydelser som andre. - Det man ikke forestillede sig for kort tid siden, det begynder man nu at indføre. I de første områder, hvor vi rent faktisk gør det, er i forhold til børnechecken og folkepension, siger Dansk Folkepartis gruppeformand, Kristian Thulesen Dahl. Kommentaren kommer, efter at VK-regeringen har indgået en finanslovaftale med Dansk Folkeparti samt Kristendemokraterne. Ifølge aftalen afskaffes således flygtninges adgang til at medregne bopælstiden i deres oprindelsesland ved beregningen af folkepensionen. Dermed gælder de samme regler for flygtninge som gælder for øvrige indvandrere og danskere, der har haft ophold i andre lande. For at give herboende flygtninge mulighed for at indrette sig på de ændrede regler, indføres der dog en overgangsordning på 10 år. Samtidig er partierne enige om, at der ligeledes skal indføres et optjeningsprincip for børnefamilieydelse og børnetilskud, således at ydelsesmodtageren skal have haft bopæl eller beskæftigelse i Danmark i to år inden for de seneste 10 år for at få den fulde ydelse. Men hermed stopper det ikke. Partierne har aftalt, at det nu skal undersøges, hvordan ""adgangen til sociale ydelser i Danmark i højere grad kan baseres på et princip om optjening af ret til offentlige ydelser og service"". På den baggrund nedsættes der et hurtigt arbejdende tværministerielt udvalg, som skal kortlægge udlændinges ret til danske velfærdsydelser - og både overførselsindkomster og serviceydelser. Udvalget skal allerede til marts anvise foreløbige forslag.",DF får indført optjeningsprincip,http://dr.dk/nyheder/politik/df-faar-indfoert-optjeningsprincip,2010-11-08 20:39:00+00:00
2013-05-23T11:47:00+00:00,"Regeringen og Enhedslisten er enige om at ændre reglerne for at udlændinge kan opnå dansk statsborgerskab. Regeringen har torsdag indgået en aftale med Enhedslisten om nye retningslinjer for erhvervelse af dansk statsborgerskab. - Med den nye aftale har vi givet den enkelte en bedre tilskyndelse til at integrere sig, fordi kravene nu er mere realistiske, siger justitsminister Morten Bødskov (S). Ændringerne vedrører blandt andet kravene til ansøgerens danskkundskaber og perioden, hvor ansøgere skal have været selvforsørgende. - Det er glædeligt og i øvrigt på høje tid, at kravet om danskkundskaber lempes, så der ikke er store grupper af flygtninge og indvandrere, som i praksis er afskåret fra nogensinde at få dansk statsborgerskab, siger Johanne Schmidt-Nielsen, Enhedslistens politiske ordfører. Det betyder, at den nuværende indfødsretsprøve afskaffes, og der indføres en ny statsborgerskabsprøve, der vægter aspekter af det hverdagsliv og det aktive politiske liv, som møder borgerne i et moderne samfund. Læs aftaleteksten på Justitsministeriets hjemmeside her.",Ny aftale: Kravene lempes til dansk statsborgerskab,http://dr.dk/nyheder/politik/ny-aftale-kravene-lempes-til-dansk-statsborgerskab,2013-05-23 11:47:00+00:00
2013-05-15T17:21:00+00:00,"Det kom onsdag til sammenstød mellem palæstinensere og israelske soldater på den besatte Vestbred i forbindelse med markeringen af 65-års-dagen for det, som palæstinenserne kalder Nakba (Katastrofen), og som refererer til Israels oprettelse og mange palæstinenseres fordrivelse fra deres hjem. En granat affyret fra Gaza, der styres af den islamistiske Hamas-bevægelse, ramte et åbent område i Israel, men forårsagede ingen skader, siger militære talsmænd. Den amerikanske udenrigsminister, John Kerry, ventes tilbage til regionen tirsdag i et forsøg på genstarte fredsprocessen mellem Israel og palæstinenserne, som har været fastlåst siden 2010. Men få ser med optimisme på nye fredsinitiativer - blandt andet fordi både palæstinensere og israelere insisterer på at få de samme områder. - Af hensyn til fremtiden og fordi jeg vil vende tilbage til min families jord, ønsker jeg ikke flere nytteløse forhandlinger. Jeg går ind for voldelig modstand med geværet, siger den 15-år palæstinenser Ahmed al-Bedu, som har et jordansk statsborgerskab. Lokale arabiske militser og militær fra arabiske nabolande formåede under krigen i 1948 ikke at stoppe oprettelsen af Israel i området, der dengang var under britisk kontrol. Under de palæstinensiske aktioner onsdag var tusinder på gaden i Ramallah, som er palæstinensernes de facto hovedstad, mens Jerusalem fortsat er under israelsk kontrol. Mange af demonstranterne gik med plakater, hvor de havde skrevet navnene på landsbyer, som blev affolket i 1948. Mange havde også billeder af gamle nøgler som symbol på tabte hjem. Nye officielle palæstinensiske tal viser, at 5,3 millioner palæstinensere - næsten halvdelen af deres totalte antal - er registreret som flygtninge hos FN og befinder sig i Syrien, Libanon, Jordan, Vestbredden og Gaza. Mange af dem bor i overfyldte flygtningelejre med dårlige faciliteter og ringe muligheder for arbejde. I Gaza afviser Hamas Israels eksistens, og Hamas afviser at indstille vold mod den jødiske stat. Den islamistiske bevægelse siger, at flygtninge kun vil kunne vende hjem med våbnenes magt. /ritzau/Reuters",Palæstinensere markerer årsdag for fordrivelse,http://dr.dk/nyheder/udland/palaestinensere-markerer-aarsdag-fordrivelse,2013-05-15 17:21:00+00:00
2013-03-15T08:47:00+00:00,"En gruppe børn leger på en skole i byen Yabrud i det vestlige Syrien. Men en af drengene står lidt for sig selv og siger ikke så meget. - Hans forældre er blevet dræbt, og han er helt alene, fortæller en kvinde på skolen, som nu fungerer som flygtningelejr. Drengen hedder Alaa, og han er en af de 3,5 millioner syrere, som ifølge FN er blevet tvunget til at flygte fra deres hjem på grund af kampene mellem præsident Bashar Assads hær og oprørerne. I dag markerer den syriske opposition toårsdagen for oprøret i landet med demonstrationer i en lang række byer. Men også med store frustrationer. De seneste dage har dr.dk besøgt det sydvestlige Syrien kun en times kørsel fra hovedstaden Damaskus. Om natten høres de dumpe drøn fra den syriske hærs artilleri, om dagen affyres Scud-missiler fra stillinger få kilometer væk - og døgnet rundt ankommer nye flygtninge fra de hårdest ramte områder i hovedstaden Damaskus og den nærliggende by Homs. - Min bror blev dræbt af granatnedslag i Homs, mens jeg måtte flygte. Det eneste jeg fik med, var det tøj, jeg går og står i. Jeg forstår ikke, hvorfor ingen hjælper os, siger Ahmed, en familiefar, der også bor på skolen i Yabrud. I Yabrud, en by med omkring 40.000 indbyggere, er der færre bombeangreb, selvom byen er helt på oprørernes hænder. Selvom styrets soldater har kontrolposter kun fem kilometer uden for byen og affyrer de store Scud-missiler kun ni kilometer derfra, så har præsident Assad tilsyneladende opgivet at generobre byen. Derfor strømmer flygtninge fra andre områder til. Ifølge de lokale aktivister er der over 20.000 flygtninge i området. Nogle bosætter sig i forladte lejligheder, mens andre er blevet indlogeret i skoler i byen. Fælles for dem alle er, at de ifølge de lokale aktivister ikke får nogen hjælp fra det internationale samfund. - Det er som om, hele verden har glemt os, siger Heba, en ung kvinde, som før oprøret arbejde som tandtekniker. Nu pakker hun mad, tøj og nødhjælp til flygtningene. - De mangler alt: Tøj, mad og medicin. Men vi har ikke set nogen af FN's hjælpeorganisationer eller andre her for at hjælpe, så vi samler penge ind fra lokale eller fra eksilsyrere, siger hun. Mens de internationale nødhjælpsorganisationer er fraværende i området, så hjælper ørkenstaten Qatar med nødhjælp - og ifølge andre kilder også med penge til våben til de bevæbnede oprørere. Våben, som ofte ender hos de islamistiske grupper blandt oprørsbevægelsen. Flere af de islamistiske grupper lægger ikke skjul på, at de kæmper for en religiøs stat baseret på sharialov. Og det skaber frygt hos mange medlemmer af Syriens religiøse mindretal. - Jeg frygter ikke regeringshæren, men de bevæbnede grupper. Kristne er blevet kidnappet af bevæbnede grupper, som vil have penge, og mange af os frygter fremtiden, siger en kristen kvinde i Yabruds lokale kirke. Som mange andre i Syrien vil hun ikke have sit navn frem i pressen. Andre kristne støtter oprøret. En af dem, Michel, har grundlagt en gruppe af revolutionære kristne i byen. Men han har som mange andre syrere indstillet sig på, at der kan gå lang tid, før hans drøm om et frit og sikkert Syrien bliver opfyldt. - Der er ingen, der får alvor hjælper os. Vesten, Iran og Rusland spiller et politisk spil, og vi syrere er ofrene. Jeg tror på, at vi kan genopbygge landet, og jeg tror på, at Syriens religioner kan leve side om side, men den her revolution slutter ikke den dag, Assad falder. Det vil tage årtier, før vores mål er nået, og vi får et frit og retfærdigt Syrien, siger den kristne aktivist.",Syriske aktivister: - Verden har glemt os,http://dr.dk/nyheder/udland/syriske-aktivister-verden-har-glemt-os,2013-03-15 08:47:00+00:00
2012-11-10T13:09:00+00:00,"Regeringen og Enhedslisten er i øjeblikket i gang med slutspillet til næste års finanslov. I dag og i de foregående dage er flere delaftaler faldet på plads - aftaler, der udgør enkelte skiver af det store brød, som er finansloven. Og ved middagstid lørdag blev der skåret endnu en tyk skive af brødet: Regeringen og Enhedslisten har nemlig vedtaget en socialpakke, der øremærker 1,1 milliarder kroner til social- og integrationsområdet over de næste fire år. Det betyder blandt andet, at der kommer et særligt børnetilskud til alle eneforsørgere og enlige adoptanter. For de enlige forsørgere er der tale om at genindføre børnechecken - for eksempel til enlige kvinder, der er blevet insemineret. - Alle børn, uanset om man er barn af flygtninge eller kommer fra Grønland eller Færøerne, får børnepenge, når man er i Danmark, siger socialminister Karen Hækkerup (S). Og netop det er et hovedkrav fra Enhedslisten. Ifølge DR Nyheders oplysninger har der været lange og hårde forhandlinger, som sluttede i går aftes. Dette var den sidste brik, der skulle falde på plads, inden socialpakken kunne præsenteres i dag. I pakken indgår også, at flygtninge skal have et sundhedstjek, når de ankommer til Danmark, for blandt andet at finde ud af, om de har været udsat for tortur. Andre dele af pakken, som tidligere har været fremme, er at gøre det lettere at blive i sin lejebolig, selv om man får økonomiske problemer. Desuden får de fattigste i samfundet et stort tilskud til tandlægeregningen. Den politiske ordfører fra Enhedslisten er glad for aftalen, selv om hun gerne ville være gået endnu længere. - For en gangs skyld kommer der en finanslov, hvor man ikke skal dukke sig af frygt for, hvad man bliver udsat for af Pia Kjærsgaard (DF), hvis man har anden etnisk baggrund, siger Johanne Schmidt-Nielsen. Men forhandlingerne om den endelige finanslov er ikke færdig endnu. Der blive forhandlet videre i dag, i aften og måske også i nat. Men nu er det sådan i Enhedslisten, at dens magtfulde bagland, Hovedbestyrelsen, skal nikke ja, før en finanslov kan godkendes. Det kommer også til at ske enten i aften eller i løbet af søndagen. For alt tyder på, at en endelig finanslov bliver præsenteret i morgen.","Vedtaget: Socialpakke på 1,1 milliarder kroner",http://dr.dk/nyheder/politik/vedtaget-socialpakke-paa-11-milliarder-kroner,2012-11-10 13:09:00+00:00
2010-05-18T06:38:00+00:00,"En bilbombe har dræbt mindst 11 personer i byen Dera Ismail Khan i det nordvestlige Pakistan. Bomben eksploderede netop som en politibil passerede. De dræbte er tre politifolk og otte civile. Tusinder af pakistanere flygtede til netop Dera Ismail Khan, da den pakistanske hær indledte en offensiv mod Taliban i Sydwaziristans stammeområder i oktober sidste år. Der var også mange Talibanfolk blandt flygtningene, og de har gjort Dera Ismail Khan til et hyppigt bombemål efter offensiven.",Bilbombe dræber 11 i Pakistan,http://dr.dk/nyheder/udland/bilbombe-draeber-11-i-pakistan,2010-05-18 06:38:00+00:00
2011-07-22T13:05:00+00:00,,Hungersnød i Somalia,http://dr.dk/nyheder/hungersnoed-i-somalia,2011-07-22 13:05:00+00:00
2010-05-22T11:55:00+00:00,"Danmark skal ikke tage 500 kvoteflygtninge årligt, men hellere hjælpe langt flere flygtninge i nærområdet. På den måde mener DF, at der kan spares mange milliarder kroner i udgifter, fordi flygtninge og indvandrer arbejder mindre end resten af befolkningen. Dansk Folkeparti og regeringen genoptog ved middagstid forhandlingerne om genopretningspakken, der skal finde besparelser for 24 milliarder kroner. Retsordfører Peter Skaarup vurderer, at det årligt koster statskassen netop 24 milliarder kroner, at mange ikke-vestlige indvandrere og deres børn ikke er i arbejde ligesom danskere. - Vi har store udgifter til indvandrere og flygtninge, der ikke arbejder. Det svarer faktisk til 24 milliarder kroner årligt, siger Peter Skaarup, som vil lade pengene komme pensionister til gode. Kvoteflygtningene er bare et af flere udlændingeforslag, som Dansk Folkepartis finansordfører, Kristian Thulesen Dahl, i aftes gav finansminister Claus Hjort Frederiksen. DF afviser fortsat forslaget om kommunale besparelser på fire milliarder kroner, ligesom partiet vil friholde de fattigste førtids- og folkepensionister, som rammes af fastfrysningen af pensionerne.",DF vil af med kvoteflygtninge,http://dr.dk/nyheder/politik/df-vil-af-med-kvoteflygtninge,2010-05-22 11:55:00+00:00
2012-09-27T11:29:00+00:00,"Over 300 meldes dræbt i Syrien onsdag. Dermed blev dagen den mest blodige i konflikten indtil nu, meddeler aktivist-organisationer. - Mere end 305 mennesker blev dræbt i Syrien onsdag. Det er det højeste antal dræbte på en enkelt dag siden marts 2011. Hvis vi tæller de uidentificerede lig med, er tallet meget højere, siger Rami Abdel Rahman, der leder Syriens Observatorium for Menneskerettigheder. - Regimet eskalerer volden, hver eneste gang, det ser mulighed for det. Det er beviset på, at regimet er fast besluttet på at knuse revolutionen med alle midler, siger Rafif Jouejati, der er talskvinde for Syriens Lokale Koordinationskomitéer. Den amerikanske tv-station CNN oplyser, at 343 blev dræbt onsdag. Og tallene bliver tilsyneladende ved med at eskalere. 294.000 syriske flygtninge er blevet registreret eller venter på at blive registreret i fire nabolande, oplyser UNHCR. Antallet af flygtninge fra landet stiger med mellem 2.000 og 3.000 hver dag. Tortur af børn - Tallet er skrækkeligt i sig selv men verden skal også vide, at der er tiltagende seksuel vold og tortur, og at flere børn bliver udsat for tortur, siger Jouejati til tv-stationen. Det største antal dræbte var øjensynligt i Damaskus og i byens forstæder, hvor mindst 162 blev dræbt - deriblandt 107 i en angivelig massakre i Thiabieh. Den blodigste dag faldt sammen med et angreb på hærens hovedkvarter i Damaskus, der blev rystet af to eksplosioner. To bomber rystede området omkring hærens generalstab i den syriske hovedstad. - Terrorist-eksplosionerne skyldtes to bomber, sagde informationsminister Omran al-Zohbi til det statslige tv. Fire vager meldtes dræbt og 14 personer blevet såret. Ved et bombeangreb i Damaskus i juli blev 18 ledende officerer og politiske dræbt. Aktivister siger, at op mod 28.000 mennesker er blevet dræbt under den 18 måneder lange konflikt i Syrien. Oprørerne, der er militært underlegne over for den veludrustede hær, angriber i stigende grad med hjemmelavede bomber, men står over for kampfly, artilleri og kampvogne.",Oprørere: Over 300 dræbt på en dag i Syrien,http://dr.dk/nyheder/udland/oproerere-over-300-draebt-paa-en-dag-i-syrien,2012-09-27 11:29:00+00:00
2012-02-08T22:15:00+00:00,"Et forsøg på at nå til guds eget land - USA - er endt tragisk for en stor gruppe illegale indvandrere, efter deres båd lørdag sank ved Den Dominikanske Republiks kyst. Mindst 47 mennesker mistede livet, da den overfyldte båd sank. Mange er fortsat savnet, og kun 18 af passagererne er indtil videre blevet reddet. Smuglerne forsøgte at få de illegale indvandrere til USA. Ulykken er ifølge myndighederne den værste tragedie i landet nogensinde i forbindelse med menneskesmugling. Frivillige og søværnet har planer om at fortsætte med at lede efter overlevede. Der er endnu uvist, hvorfor båden sank. - Den kan have ramt en sandbanke eller have fået slagside i den stærke vind. Eller måske er den simpelthen bare gået fra hinanden, siger Ramon Mendez, som er flådekaptajn. Båden var på vej mod Puerto Rico, og passagererne havde betalt 1000 dollar for at komme med båden. De illegale indvandrere var ifølge familiemedlemmer på vej mod USA for at finde job. - Det var hans drøm, siger Yokalis Rojas, der er gift med en af de passagerer, som nu er savnet. Ligene af 150 afrikanske flygtninge blev i juni 2011 fundet ud for Tunesiens kyst. De omkomne var om bord i både, som kom i havsnød under illegale transporter af flygtninge fra Nordafrika til Italien. Og for knap fire år siden omkom 71 personer ud for Maltas kyst, efter de havde forsøgt at tilbagelægge sejlturen fra Afrika til Europa i en båd, som sank. /ritzau/Reuters",47 illegale indvandrere dør i skibsulykke,http://dr.dk/nyheder/udland/47-illegale-indvandrere-doer-i-skibsulykke,2012-02-08 22:15:00+00:00
2013-01-25T11:02:00+00:00,"Den nye tendens blandt somaliske pirater, hvor de i stigende grad opererer til lands i stedet for til vands, har fået Røde Kors til at trække internationale hjælpearbejdere ud af særlige områder. I det seneste halve år har hjælpeorganisationen oplevet flere bortførelser og angreb. Det fortæller generalsekretær Anders Ladekarl. - Det er desværre en situation, vi har fået tæt ind på livet. Igennem det sidste halve års tid har der været bortførelser af hjælpearbejdere og angreb på vores aktiviteter, specielt i den del af Kenya, der grænser op til Somalia, siger han til DR Nyheder. I netop det område ligger verdens største flygtningelejr, Dadaab, med op mod en halv million somaliske flygtninge. Her har Røde Kors i øjeblikket svært ved at lade andre end lokale hjælpearbejdere gøre gavn. - Vi har igennem de seneste måneder taget vores forholdsregler for at beskytte vores medarbejdere. De lokale hjælpearbejdere er ikke mål for bortførelser, og de har lært at køre lejrene. Så vi håber ikke, at det her går ud over de mange flygtninge i området, siger Anders Ladekarl og tilføjer: - Vi kommer i lejrene, men ikke på permanent basis. Det vil sige, at vi har ikke nogen internationale medarbejdere boende i de områder, hvor trusselsbilledet er særligt slemt, siger han. I en trusselsvurdering, som Forsvarets Efterretningstjeneste (FE) har offentliggjort, lyder det, at de somaliske pirater er blevet stækket til vands, og at det tvinger piraterne til i stigende grad at lave operationer til lands. Ifølge forsvarsminister Nick Hækkerup (S) er det blandt andet den danske indsats, med fregatten Iver Huitfeldt, som har været medvirkende til, at piraterne er blevet stækket til vands.",Røde Kors om pirater på land: Vi har trukket os,http://dr.dk/nyheder/udland/roede-kors-om-pirater-paa-land-vi-har-trukket-os,2013-01-25 11:02:00+00:00
2012-09-02T04:19:00+00:00,"Oprørere og regimets tropper fortsætter kampene om at sikre sig kontrol med flere luftbaser i Syrien. Modstanderne af præsident Bashar al-Assads styre har intensiveret indsatsen mod flybaserne og luftvåbnet, der beskyldes for at angribe de syriske byer med kamphelikoptere og jagerfly. Samtidig har den algeriske diplomat Lakhdar Brahimi formelt overtaget posten som FN's og Den Arabiske Ligas særlige udsending i Syrien, efter at den tidligere FN-generalsekretær Kofi Annan valgte at gå af. Det lykkedes ikke Annan at få de stridende parter i Syrien til at indføre våbenhvile og følge den fredsplan, han havde fremlagt. Brahimi får nu en yderst vanskelig opgave med at forsøge at få gennemført det, som hans forgænger ikke formåede. Den ny udsending planlægger at rejse til Syrien inden for de kommende uger, men ifølge BBC nedtoner han forventningerne til sin mission. Ifølge den britiske tv-stations udsendte medarbejder Jim Muir, som befinder sig i nabolandet Libanon, er der ingen tegn på en opblødning hos nogen af de stridende parter eller hos deres støtter. - Forholdene skal ændre sig, før Brahimi kan gøre sig forhåbninger om at opnå en politisk løsning, som har mulighed for også at virke, skriver BBC. Ruslands udenrigsminister, Sergej Lavrov, anser det for helt urealistisk at tro, at præsident Assad vil trække sine styrker ud af de syriske byer og vente på, at oppositionen også trækker sine bevæbnede mænd ud, som flere lande har krævet. Lavrov kalder det ""naivt"" af Vesten og en række arabiske lande. - Enten er folk naive, eller også er det en form for provokation, siger Lavrov. Krigen får dagligt tusindvis af mennesker til at flygte fra Syrien. Nabolandet Jordan siger, at det har svært ved at håndtere tilstrømningen af flygtninge. Ifølge BBC befinder der sig omkring 180.000 syrere i hovedstaden Amman. Landet har et akut behov for 700 millioner dollar (cirka fire milliarder kroner) for at kunne give de mange flygtninge tålelige forhold, ifølge en anmodning fra FN og Jordan lørdag. /ritzau/",Syrien: Ingen af parterne vil give sig,http://dr.dk/nyheder/udland/syrien-ingen-af-parterne-vil-give-sig,2012-09-02 04:19:00+00:00
2013-12-23T18:17:00+00:00,"Julen er hjerternes tid. Det har tre venner og en masse frivillige fra Odense-bydelen Vollsmose i den grad bevist. Siden fredag har de pakket i omegnen af 2000 poser med varmt tøj, sko og dyner, som de selv har samlet ind. Og i morgen fylder de en container med poserne. Den skal sendes til Syrien, der i flere uger har været ramt af kolde temperaturer og give flygtninge varmt tøj på kroppen. Projektet blev søsat i onsdags over facebook, plakater i supermarkeder og ved at bede venner sprede ordet. Ideen var den 40-årige Khaled Mairis. For store artikler og tv-nyheder med syriske børn i beskidte flygtningelejre, der går vinteren i møde med forrevet tøj på kroppen, var mere end han kunne bære. - Personligt har jeg gået i flere uger og haft det skidt over alt det, der sker dernede. Og følt mig ked af, at nogen børn har det så svært, som man ser på TV, siger han. Derfor startede han og to kammerater indsamlingen af tøj til Syrien fra Vollsmose. De kalder sig De Varme Hænder i Odense, og indsamlingen er gået over al forventning. Mellem 40 og 60 frivillige har hver eneste dag hjulpet med at sortere og pakke tøj, tæpper, sko og dyner. Derudover har børn, voksne og gamle fra Vollsmose givet et nap med. - Vi vil gerne sende noget brugbart. Jeg har forhørt mig, og mange andre indsamlinger har sendt skrammel derned, som egentlig ikke kan bruges. Der er måske affald i poserne, og uden man mener noget ondt med det, er det jo krænkende for dem, der har behov for hjælp, forklarer Khaled Mairi. Og nu er poserne med tøj pakket. Og efter jul sendes de til Tyrkiet, hvor en organisation tager over og sender det varme tøj ind til de hårdest ramte områder i Syrien. - Det er ubeskriveligt fedt, overraskende og livsbekræftende, siger Khaled Mairi. Og den odenseanske virak om de varme hænder har spredt sig udover landet. For eksempel har en lastvogn fra Vejle kurs mod Odense med varmt tøj som last. - Det er ikke sidste gang, jeg og mine to kammerater vil tage initiativ til det. Jeg føler, vi er én stor gruppe nu, som faktisk kan udrette rigtig meget, siger Khaled Mairi.",Vollsmose sender varmt tøj og dyner til Syrien,http://dr.dk/nyheder/indland/vollsmose-sender-varmt-toej-og-dyner-til-syrien,2013-12-23 18:17:00+00:00
2012-11-26T21:42:00+00:00,"I morgen fremlægger regeringen et nyt udspil, der skal forbedre interationen i Danmark. DR's politiske korrespondent, Ask Rostrup, forklarer herunder, hvad integrationsuspillet helt konkret går ud på. - Integrationsudspillet er regeringens forsøg på at samle alle de integrationsudfordringer, man står med fra sundhed, til folkeskole til kriminelle indvandrere til, hvordan man får flere med anden etnisk oprindelse end dansk ud på arbejdsmarkedet, siger Ask Rostrup og fortsætter: - Et af de helt store tiltag er, at der skal udarbejdes en integrationsplan for alle nyankomne flygtninge og familiesammenførte. Fremover skal de ikke løbe ind i et hav af aktører, der i den bedste mening forsøger at hjælpe dem på vej, men risikerer at spænde ben for hinanden. - Man har også et element med, der skal sidestille sharia-ægteskaber med tvangsægteskaber og dermed forbyde sharia-vielser. Selvom de ikke har nogen juridisk gyldighed i Danmark, så finder de sted, og derfor er man også åben overfor, at de imamer, der gennemfører ritualerne, kan udvises.",Det handler integrationsudspillet om,http://dr.dk/nyheder/politik/det-handler-integrationsudspillet-om,2012-11-26 21:42:00+00:00
2013-09-28T14:30:00+00:00,"agene, hvor USA gik militær enegang og invaderede land efter land, der ikke ville makke ret, er ovre. Det vurderer forsker i globale studier fra Aalborg Universitet, Søren Schmidt, efter USA i nat indgik et bredt forlig i FNs sikkerhedsråd om en resolution mod Assad-styret i Syrien, der betyder at styret skal afvæbnes for alle kemiske våben inden juni 2014. - Det markerer slutningen på en æra, hvor vi har haft USA som verdens politibetjent, siger han. I over 20 år har USA ellers gang på gang vist, at de ikke ville stå tilbage for et uenigt FN, og har både i Afghanistan og Irak spillet med de militære muskler og selv stået for en militær intervention. - Det er 20 år, hvor de har kørt de internationale institutioner over, og bare er gået videre alene. Men det her markerer afslutningen på den periode, siger Søren Schmidt. Han mener at USA er tvunget af realiteterne til at ændre taktik netop nu. Rusland, Kina og BRIK-landene generelt vil i dag ikke acceptere, at USA bare kører deres eget spil på den internationale scene. Og da de lande er blevet mere magtfulde i de senere år, har USA sværere ved at stå alene. - Noget andet er, at USA heller ikke ønsker at være politibetjent, så vi står overfor en ny international æra. Derfor giver det god mening, at Syrien-konflikten ikke er endt med endnu en militær intervention fra USAs side, men i stedet udmønter sig i den bredeste FN-resolutionsaftale i flere år. En resolution, der forpligter Assad-styret til at destruere deres kemiske våben inden juni næste år, men til gengæld giver samme Assad-styre mulighed for uforhindret at fortsætte de væbnede kampe mod oprørshæren. - I princippet henviser FN-resolutionen mod Syrien til, at man kan bruge kapitel 7, som giver mulighed for militære aktioner. Men der skal en ny resolution til først - og det betyder, at Rusland kan holde hånden over Syriens regime. Så fra Assads synsvinkel er løsningen ganske udmærket, for han er sikret imod at der ikke kommer en ekstern militær intervention nu, siger Søren Schmidt. Og så er det i den store sammenhæng ligegyldigt, at over to mio. syriske flygtninge risikerer at blive til endnu flere, når krigen i Syrien ser ud til at kunne fortsætte langt ud i fremtiden. - Det er en humanitær katastrofe, men her er tale om stormagtspolitik, og så betyder to mio. flygtninge ikke så meget for Rusland, Kina og BRIK-landene, der er mere interesserede i at vise, at de kan styre USA, siger Søren Schmidt.",Forsker: USAs tid som verdens politibetjent er ovre,http://dr.dk/nyheder/udland/forsker-usas-tid-som-verdens-politibetjent-er-ovre,2013-09-28 14:30:00+00:00
2012-10-13T15:45:00+00:00,"Tyrkiet vil uden tvivl gengælde et hvert angreb, hvis Syrien endnu en gang skulle finde på at overtræde landets grænse. Så klar er beskeden fra Tyrkiets udenrigsminister Ahmet Davutoglu, skriver Reuters. Udmeldingen kommer efter flere dage med uro ved den syrisk-tyrkiske grænse, hvor der er blevet kastet granater ned fra begge sider. Det har ført til en stadig mere spændt situation mellem de to lande, der tidligere har været nære allierede. FN's særlige udsending til Syrien, Lakhdar Brahimi, er netop rejst til Istanbul for at forsøge at finde en løsning på konflikten mellem de to lande. Besøget kommer blot få dage efter, at Tyrkiet har meldt ud, at der er blevet fundet russisk-produceret militærudstyr på et syrisk passagerfly, der blev tvunget til at lande i Ankara. Syrien har nægtet, at flyet havde militært udstyr om bord. Konflikten mellem de to lande bunder blandt andet i, at hundredtusindvis af syriske flygtninge på grund af borgerkrigen har søgt tilflugt i Tyrkiet.",Tyrkiet vil ikke tøve med modangreb på Syrien,http://dr.dk/nyheder/udland/tyrkiet-vil-ikke-toeve-med-modangreb-paa-syrien,2012-10-13 15:45:00+00:00
2011-04-18T00:18:00+00:00,"For første gang er over en tiendedel af indbyggerne herhjemme indvandrere eller efterkommere, viser en opgørelse fra Integrationsministeriet. Siden den 1. januar 2002, da den borgerlige regering var kommet til magten er der kommet 147.000 nye til, så der er i dag er godt 562.000. Væksten er dog anderledes end under Nyrup-regeringerne. Dengang udgjorde flygtninge og familiesammenførte godt halvdelen af indvandringen. Det er nu 15 procent. I stedet kommer de fleste i dag via studie- og arbejdsophold eller som EU-borgere, skriver Jyllands-Posten.",Over 10 procent er nu indvandrere,http://dr.dk/nyheder/indland/over-10-procent-er-nu-indvandrere,2011-04-18 00:18:00+00:00
2012-09-28T21:47:00+00:00,"Udenrigsminister Villy Søvndal (SF) mødtes fredag i New York med FN's og Den Arabiske Ligas mægler i Syrien-konflikten, Lakhdar Brahimi. Men der kom ingen konkrete svar på, hvordan en regulær humanitær katastrofe for 2,5 millioner internt fordrevne i det borgerkrigshærgede Syrien kan afværges. - Jeg er meget foruroliget over den humanitære situation i Syrien, der går fra slemt til værre. Og der var desværre ikke megen opmuntring at hente i min samtale med Brahimi, siger Søvndal i en pressemeddelelse. - Med den fastlåste situation i FN's Sikkerhedsråd lever det internationale samfund aktuelt ikke op til sit ansvar, siger han og fortsætter: - Vi må nu afsøge alle muligheder for at undgå den negative spiral, som i disse dage og uger koster syrer livet og tvinger flere og flere på flugt. I stedet sendes der nu flere penge til nødhjælpsarbejdet for de mange civile ofre i Syrien. Gennem midler fra den danske regering, EU, FN og den amerikanske regering kan Dansk Flygtningehjælp levere nødhjælp i Syrien og Libanon for 100 millioner kroner. - Det er prisværdigt, at danske og internationale donorer gør det muligt at reagere på den humanitære krise i Syrien. - Selv om det er svært at forudse præcist hvordan den vil udvikle sig, ved vi, at civilbefolkningen fortsat vil lide under konflikten, siger Ann Mary Olsen, chef for Dansk Flygtningehjælps Internationale afdeling, i en pressemeddelelse. Dansk Flygtningehjælp uddeler tæpper, presenninger, hygiejnekits, bleer og køkkenudstyr og har nået mere end 80.000 flygtninge og internt fordrevne i Syrien og Libanon Samtidig genopbygges ødelagte syriske skoler, der kan tjene som boliger for fordrevne, der ikke har andre muligheder. Vinteren er på vej og vil forværre situationen for de mange flygtninge og fordrevne. Dansk Flygtningehjælp er til stede med egne kontorer i flere syriske byer og koordinerer nødhjælpsarbejdet med Syrisk Arabisk Røde Halvmåne. /ritzau/",Søvndal er pessimist på Syriens vegne,http://dr.dk/nyheder/udland/soevndal-er-pessimist-paa-syriens-vegne,2012-09-28 21:47:00+00:00
2012-08-17T13:35:00+00:00,"Det syriske regime skal ""smadres hurtigt"". Det siger en vred fransk udenrigsminister, Laurent Fabius, efter et besøg fredag i en syrisk flygtningelejr på den tyrkiske side af grænsen. - Det syriske regime bør smadres hurtigt, lyder det udiplomatisk fra Fabius, der retter det tunge skyts mod præsident Bashar al-Assad. - Efter at have hørt på flygtningene og deres beretninger om regimets massakrer, så fortjener Bashar al-Assad ikke at være på denne jord. - Det er en ødelæggelsesoperation over for helt folk, han forsøger at gennemføre, mener Fabius. Hans besøg i flygtningelejren Oncupinar på grænsen til Syrien var det sidste stop på en rundrejse i regionen. FN's Sikkerhedsråd besluttede torsdag at gøre en ende på FN's observatørmission i Syrien. De op mod 300 observatører skal afslutte deres arbejde senest søndag. /ritzau/AFP",Fabius: Det syriske regime skal smadres,http://dr.dk/nyheder/udland/fabius-det-syriske-regime-skal-smadres,2012-08-17 13:35:00+00:00
2011-09-03T19:15:57+00:00,"Antallet af flygtninge, der har forladt Syrien for at søge tilflugt i grænsebyerne i nabolandet Libanon, har rundet 2600 personer. Det siger sikkerhedskilder til Libanons nyhedsbureau, skriver avisen An-Nahar. De mange flygtninge befinder sig først og fremmest i området omkring grænsebyen Wadi Khaled i det nordlige Libanon. Tusindvis af andre syrere er flygtet ind i Libanon i de seneste par måneder, hvor præsident Bashar al-Assad for alvor har sendt sine sikkerhedsstyrker efter demonstranterne i de syriske byer. I Libanon har sikkerhedsstyrkerne øget kontrollen ved grænserne for at stoppe såvel ulovlig indtrængen som våbensmugling fra Libanon til Syrien, skriver An-Nahar. Mindst 11 personer meldes dræbt i forbindelse med nye demonstrationer rundt om i Syrien lørdag. Aktivister siger til det tyske nyhedsbureau dpa, at sikkerhedsstyrkerne skød på må og få mod folk i Baba Amr-området i den centrale provins Homs. - Idet demonstranterne gik på gaden, begyndte sikkerhedsstyrkerne at skyde. De dræbte mindst fire demonstranter og sårede 10 andre, siger unavngivne aktivister til dpa. Flere steder opstod nye demonstrationer i forbindelse med begravelserne af de mindst 23 personer, der mistede livet under fredagens protester. FN vurderer, at over 2200 mennesker er blevet dræbt i Syrien, siden demonstrationerne mod Assads styre begyndte i midten af marts.",Syrere strømmer til det nordlige Libanon,http://dr.dk/nyheder/udland/syrere-stroemmer-til-det-nordlige-libanon,2011-09-03 19:15:57+00:00
2011-03-04T02:38:00+00:00,"Fem cubanske balletdansere, som til daglig springer rundt på scenen i Den Cubanske Nationalballet, er hoppet af efter en turné i Canada. De nægter at tage tilbage til Cuba, men ønsker i stedet at ""forfølge karrieren"" på det internationale dansegulv og prøve kunstneriske kræfter med andet, end det de er vant til hjemme. En talsmand fra det canadiske indenrigsministerium vil ikke bekræfte, om danserne allerede har søgt om asyl, men nøjes med at konstatere, at de kan de sagtens gøre. - Canada har budt velkommen til titusinder af flygtninge. Mange af dem har flygtet fra kommunistiske regimer, siger han til nyhedsbureauet AFP. 　 　",Cubanske balletdansere hopper af,http://dr.dk/nyheder/udland/cubanske-balletdansere-hopper-af,2011-03-04 02:38:00+00:00
2011-03-02T01:23:00+00:00,"Uroen i Libyen har fået udviklingsminister Søren Pind til at give de store nødhjælpsorganisationer lov til at bruge 60 millioner kroner fra de nødhjælpspuljer de har liggende for at kunne gå hurtigt i aktion. Han forventer, at organisationerne går i gang i de kommende dage, efterhånden som de får tilstrækkeligt grundlag for at planlægge en indsats. Samtidig slår han fast, at regeringen følger den humanitære situation i Libyen nøje og er parat til at yde nødhjælp, når EU, FN eller Internationalt Røde Kors beder om det. Både EU og FN har vurderingshold placeret ved Libyens grænser til Tunis og Egypten, hvor strømmen af flygtning er størst.",60 millioner kr. klar til nødhjælp,http://dr.dk/nyheder/indland/60-millioner-kr-klar-til-noedhjaelp,2011-03-02 01:23:00+00:00
2012-09-07T11:50:00+00:00,"Civile syrere, der er flygtet, blevet såret eller på anden måde lider nød under de blodige uroligheder i deres hjemland får nu yderligere hjælp fra EU. EU's kommissær med ansvar for humanitær bistand og civil beskyttelse, Kristallina Georgieva, siger fredag i Bruxelles, at kommissionen vil frigive yderligere 50 millioner euro (370 mio. kr.) til Syriens civile. Det bringer EU-Kommisionens bidrag til blandt andet mad, vand, husly og lægehjælp op på 887 millioner kroner. Med de 611 millioner kroner, der bliver givet direkte fra EU's 27 medlemslande, står EU dermed for over 50 procent af verdens samlede støtte til Syriens civile. Med et bidrag på over 24 millioner kroner er Danmark ifølge kommissionens opgørelse EU's femtestørste bidgragyder. - Forholdene er dårlige og bliver værre. Det internationale samfund har foreløbig fejlet i forsøget på at finde en politisk løsning. Men det skal ikke stå i vejen for den humanitære bistand, siger kommissær Georgieva på et pressemøde i Bruxelles. Ifølge kommissæren er der i øjeblikket 2,5 millioner syrere, der har akut brug for hjælp, deriblandt 1,2 millioner internt fordrevne. Hun siger, at halvdelen af alle sundhedsfaciliteter i landet ikke fungerer, og at den akutte fødevarehjælp ikke kan nå frem til en tredjedel af de syrere, der har brug for den. Derfor skal bistanden ikke kun gå til flygtninge i nabolandene Jordan, Libanon, Tyrkiet og Irak, men også til syrere samt til 500.000 palæstinensiske og 87.000 irakiske flygtninge, der opholder sig i selve Syrien. - Det vil være en stor hjælp, hvis det internationale samfund kan finde en løsning med humanitære bufferzoner inde i Syrien. Jeg kan ikke se, at det sker lige nu. Men man må lægge så meget pres som muligt på parterne for at sikre, at folk kan få hjælp, siger Georgieva. /ritzau/",EU næsten fordobler nødhjælp til Syrien,http://dr.dk/nyheder/udland/eu-naesten-fordobler-noedhjaelp-til-syrien,2012-09-07 11:50:00+00:00
2012-08-28T15:25:46+00:00,"Syriens hovedstad, Damaskus, er igen ramt af en blodig bombeaktion. Mindst 12 mennesker er dræbt og 48 såret af en bilbombe, der er eksploderet midt under et begravelsesoptog. Bomben eksploderede i Jaramana distriktet i den sydøstlige del af Damaskus ved en kirkegård kaldet Druze. En stor gruppe mennesker var ved at begrave to mænd, der blev dræbt under stridigheder i byen mandag. Et vidner siger, at op mod 150 mennesker er såret. Andre siger, at flere af de dræbte er børn. Det er uklart, om der er tale op oprørere eller tilhængere af Assad, der er dræbt. Syriens Observatorium for Menneskerettigheder siger, at de to mænd, der var ved at blive begravet, var tilhængere af præsident Bashar al-Assad, og at de deltog i kampen mod oprørerne. Samtidig fortsætter kampene mellem oprørere og regeringshæren andre steder i Damaskus og i storbyen Aleppo i den nordlige del af landet. Kampene har ført til nye flygtningestrømme mod Tyrkiet, der tirsdag meddeler, at den opretter fire nye flygtningelejre. - Dermed bringer vi kapaciteten i vore flygtningelejre op på 120.000 mennesker. Men vi er i gang med planer om at øge kapaciteten, siger Mustafa Aydogdu, talsmand for Tyrkiets ministerium for det civile beredskab. Han føjer til, at antallet af syriske flygtninge kan komme helt op på 200.000 i de kommende uger. Både i Aleppo og i Damaskus bomber regeringsfly igen tirsdag oprørernes stillinger, men der er ingen oplysninger om antallet af dræbte eller sårede. Mandag blev anslået 190 mennesker dræbt, siger Syriens Observatorium for Menneskerettigheder. 116 civile, 40 oprørere og 34 soldater. /ritzau/AFP",Bilbombe dræber 12 i Syrien,http://dr.dk/nyheder/udland/bilbombe-draeber-12-i-syrien,2012-08-28 15:25:46+00:00
2008-02-10T14:00:15+00:00,"Over 12.000 mennesker er på flugt fra Darfur i Sudan og er krydset ind over grænsen til nabolandet Tchad. Det sker efter sudanske styrkers omfattende bombardementer sammen med militsen Janjaweed, sagde FN's Flygtningeorgan UNHCR i dag. Flygtningene har søgt til Birak-regionen efter at være blevet angrebet fredag af Sudans hær og deres allierede i den frygtede Janjaweed-milits.",12.000 flygtet fra Darfur til Tchad,http://dr.dk/nyheder/udland/12000-flygtet-fra-darfur-til-tchad,2008-02-10 14:00:15+00:00
2013-12-27T19:21:00+00:00,"Fem personer er døde af sult i et belejret palæstinensisk boligområde i Syriens hovedstad Damaskus, oplyser organisationen Syriens Observatorium for Menneskerettigheder, der er på oprørernes side. Det syriske styre med præsident Bashar al-Assad i spidsen har i lang tid afskærmet adskillige oprørskontrollerede områder omkring Damaskus. Disse belejringer har medført alvorlige humanitære tilstande. - Fem personer er døde, deriblandt en ældre mand, en handicappet mand og en kvinde, som følge af underernæring og mangel på nødvendig behandling, skriver Syriens Observatorium for Menneskerettigheder, der har base i Storbritannien. De er ifølge meddelelsen døde ""som følge af regimets belejring"" af flygtningelejren Yarmuk, der i virkeligheden er et boligområde med almindelige beboelsesejendomme i hovedstaden. FN's hjælpeorganisation for palæstinensiske flygtninge i Mellemøsten og andre organisationer har appelleret til, at den syriske regering ophæver belejringen af Yarmuk, så der kan bringes nødhjælp ind. Regeringshæren har belejret adskillige lejre, blandt disse Moadamiyet al-Sham, der ligger syd for hovedstaden, og hvor adskillige angiveligt er sultet ihjel. Krigen i Syrien har stået på i mere end to et halvt år, og flere end 100.000 mennesker har mistet livet ifølge FN. /ritzau/AFP",Ngo: Fem dør af sult i belejret boligområde i Syrien,http://dr.dk/nyheder/udland/ngo-fem-doer-af-sult-i-belejret-boligomraade-i-syrien,2013-12-27 19:21:00+00:00
2013-12-22T19:20:00+00:00,"Det har været en blodig dag i Syrien. I Aleppo meldes mindst 44 mennesker dræbt ved luftangreb. Oplysningerne kommer fra Aktivistgruppen Det Syriske Observatorium for Menneskerettigheder. Ifølge gruppen har fly smidt rør fyldt med sprængstof ned over oprørskontrollerede områder i byen. Blandt de dræbte skal være seks børn. Samtidig meldes der om blodbad i byen Umm al-Amd i provinsen Homs. Her er mindst 12 mennesker dræbt søndag. Blandt dem fem skolebørn. Det var en bilbombe, der forårsagede blodsudgydelserne, oplyser det syriske nyhedsbureau Sanaa. Ifølge det statsejede nyhedsbureau står ""terrorister"" bag angrebet. Præsident Bashar al-Assads styre bruger betegnelsen terrorister om oprørerne, der kæmper for at vælte ham fra posten. - Terrorister har sprængt en bilbombe tæt ved en folkeskole i byen Umm al-Amd uden for Homs. Fem skolebørn og to arbejdere er dræbt, skrev Sanaa tidligere søndag. Det Syriske Observatorium for Menneskerettigheder skriver også, at der har været en bilbombe i byen. Gruppen, der står på oprørernes side, skriver, at der i byen Umm al-Amd bor mange alawitter, der har samme trosretning som den syriske præsident Bashar al-Assad. Krigen i Syrien har stået på siden 2011 og kostet flere end 100.000 mennesker livet. /ritzau/AFP",Bombe ved syrisk skole: Fem børn er dræbt,http://dr.dk/nyheder/udland/bombe-ved-syrisk-skole-fem-boern-er-draebt,2013-12-22 19:20:00+00:00
2013-12-09T15:09:00+00:00,"Siden april i år har FN været til stede i Mali, der ligger i det nordvestlige Afrika, på en fredsbevarende mission. Og nu kan danske tropper snart være på vej til landets Sahel-region for at bidrage til indsatsen. FN har bedt Danmark om et bidrag i form af et Hercules-transportfly og omkring 10 stabsofficerer. Det forslag fremsættes i morgen tirsdag af fungerende udenrigsminister Rasmus Helveg Petersen (R). - Vi håber, at der vil være bred opbakning til at sende et solidt dansk bidrag til FN's fredsbevarende operation i Mali. Det vil være et værdifuldt bidrag til gavn for landet, regionen og civilbefolkningen. Sahel er en skrøbelig region, hvor en række af verdens udfordringer løber sammen. Skrøbelige stater, ekstremister, massiv fattigdom og flygtninge gør, at ustabiliteten har spredt sig langt udover Sahel, og at den også kan påvirke Europa og os, siger ministeren i en skriftlig udtalelse fra Udenrigsministeriet. Forsvarsminister Nicolai Wammen (S) bakker op om forslaget og fortæller, at forsvaret er klar til at påtage sig opgaven. Danmark har tidligere haft et transportfly i Mali og har desuden bidraget med 125 millioner kroner til Sahel-regionen. Det danske bidrag vil bestå af cirka 10 stabsofficerer og cirka 60 mand som mandskab i Hercules-flyet. De vil være klar til at tage afsted allerede fra begyndelsen af 2014.",Danske tropper kan snart være på vej til Mali,http://dr.dk/nyheder/udland/danske-tropper-kan-snart-vaere-paa-vej-til-mali,2013-12-09 15:09:00+00:00
2012-07-10T21:08:00+00:00,"En gummibåd fyldt med flygtninge, som stævnede ud fra Nordafrika med kurs mod den italienske kyst og et bedre liv, nåede aldrig frem. Kun en enkelt person overlevede den skæbnesvangre tur, som tog 15 dage, mens alle andre om bord døde af tørst på Middelhavet, skriver nyhedsbureauet Reuters. Den stærkt dehydrerede overlevende, en mand fra Eritrea, blev reddet af den tunesiske kystvagt, mens han klyngede sig til resterne af gummibåden. Han har fortalt mandskab fra FN-organisationen UNHCR, at 54 mennesker i båden døde af tørst på vejen fra Libyen til de italienske kyster. De nåede angiveligt næsten frem til destinationen, men blev drevet tilbage og slået ud af kurs af stærke vinde, hvorefter deres skrøbelige fartøj begyndte af miste luft. Manden fortæller, at hans stadigt mere desperate rejsefæller begyndte at drikke havvand, hvilket kun forværrede deres tørst. Den tragiske hændelse er blot den seneste i en lang række af fatale episoder, hvor bådflygtninge er omkommet på vej over Middelhavet. Sidste år var antallet af indvandrere og flygtninge, der i vakkelvorne både kom til Lampedusa særligt voldsom, da uroen i Tunesien og den eskalerende konflikt i Libyen fik flere end normalt til at søge et bedre og sikrere liv i Europa. Øens eneste indvandrercenter blev i september sidste år brændt ned af en gruppe tunesere og er i øjeblikket lukket. Derfor bliver alle indvandrere nu indlogeret i midlertidige faciliteter. I forbindelse med det arabiske forår valgte Italien at give seks måneders midlertidig opholdstilladelse til over 20.000 tunesere, som oven på optøjerne i deres hjemland var flygtet til Lampedusa. Det betød, at de mange tunesere frit kunne rejse over grænsen til ethvert andet EU-land - heriblandt til tunesernes ønskedestination, Frankrig. Frankrig tog derfor sagen i egen hånd og forbød blandt andet et italiensk tog med cirka 300 tunesere at passere grænsen til Frankrig. /ritzau/Reuters",Bådflygtninge døde af tørst på vej mod Italien,http://dr.dk/nyheder/udland/baadflygtninge-doede-af-toerst-paa-vej-mod-italien,2012-07-10 21:08:00+00:00
2011-06-14T11:27:45+00:00,"Den hårde kurs over for uledsagede flygtningebørn, der er idømt fængsel i 40 dage for at have forfalsket papirer for at rejse til Danmark, skal nu bedømmes af Højesteret. Det er en somalisk pige og en afghansk dreng, der af Procesbevillingsnævnet har fået tilladelse til at komme til tops i retssystemet. Både Dansk Røde Kors og Red Barnet har kritiseret denne retspraksis, som også indebærer, at de unge udvises af Danmark, men den bliver dog ikke effektueret. - De får en forskrækkelse. De får en plet på straffeattesten i fem år, og desuden skal de betale sagsomkostninger, siger den somaliske piges advokat, Klavs Brammer. Både Brammer og den afghanske drengs advokat, Poul Helmuth Petersen, kom ingen vegne, da de forsøgte at overbevise landsretten om, at flygtningebørn ikke bør straffes. De danske myndigheder mener, at kun de børn, som opnår status som konventionsflygtning, skal slippe for en straffesag. Langt de fleste bliver kaldt de facto-flygtninge, og myndighederne mener, at denne gruppe bør straffes, når de ankommer til Danmark med falske papirer. Men det er en forkert forståelse af FN's flygtningekonvention, mener advokaterne. Også de facto-flygtninge har krav på beskyttelse, lyder det.",Flygtningebørn kommer for Højesteret,http://dr.dk/nyheder/indland/flygtningeboern-kommer-hoejesteret,2011-06-14 11:27:45+00:00
2011-05-17T14:17:04+00:00,"Danske F-16-fly har i det forløbne døgn kastet fire præcisionsbomber mod militære køretøjer og kommandofaciliteter i Libyen. Det er sket under fire missioner over flere områder mellem hovedstaden Tripoli og Brega. Det oplyser Flyvertaktisk Kommando. Hermed har danske kampfly kastet i alt 396 bomber under 192 missioner siden udstationeringen på den italienske Sigonella Naval Air Base i marts. Her arbejdede de danske flyvevåbenfolk i weekenden i temperaturer på omkring 35 grader - det varmeste hidtil. Imens har FN opgjort antallet af bådflygtninge fra Libyen til Italien og Malta til omkring 14.000, oplyser det franske nyhedsbureau AFP. Andre tusinder agter at følge trop, oplyser en talskvinde for FN's flygtningehøjkommissær på baggrund af oplysninger fra dem, der er kommet til Italien. Hundredvis af flygtninge fra blandt andet Somalia, Etiopien og Eritrea, som oprindeligt var flygtet til Tunesien, er ifølge FN-talskvinden begyndt at vende tilbage til Libyen. Det gør de for at komme til Europa, hvad de tunesiske myndigheder har aftalt med EU at forhindre dem i at gøre fra Tunesien. Samtidig har tunesiske regeringskilder tirsdag oplyst, at Libyens olieminister og mangeårige støtte af Muammar Gaddafi, Shukri Ghanem, lørdag er flygtet til Tunesien. /ritzau/",Danske kampfly på fire nye missioner,http://dr.dk/nyheder/udland/danske-kampfly-paa-fire-nye-missioner,2011-05-17 14:17:04+00:00
2013-11-12T14:01:09+00:00,"Klokken halv fire tirsdag morgen kom der endelig hvid røg fra skorstenen i Bruxelles, da medlemslandene og EU-Parlamentet blev enige om et kompromis om EU's budget for 2014. Budgettet, der med sine cirka 1011 milliarder kroner i betalingsbevillinger, er knap seks procent mindre end i 2013, har været omdrejningspunkt for en større diskussion på grund af uenigheder om størrelsen. - Dette er et sparebudget. Det afspejler den økonomiske krise med store økonomiske vanskeligheder i mange lande, siger parlamentets chefforhandler på budgettet, Anne E. Jensen (V) fra Kalundborg. Hun er dog godt tilfreds med nattens kompromis, selvom parlamentarikerne fra start havde ønsket at udvide budgettet en smule i forhold til 2013.´ Anne E. Jensen henviser derfor især til, at der i den konkrete fordeling af pengene er store lyspunkter i nattens kompromis. - Aftalen betyder mere fokus på vækst og beskæftigelse og støtte til humanitær indsats for flygtninge i Mellemøsten, siger Anne E. Jensen. Dertil kommer, at der er afsat flere penge til de tre tilsyn inden for finanssektoren, der skal kontrollere og regulere EU's banker og finansielle virksomheder, siger hun. Generelt, vurderer parlamentarikeren, er der ting, som er billigere at gøre i fællesskab, og som kan sikre medlemslandene nye besparelser. - Penge til Europol til bedre bekæmpelse af momssvindel kan komme mangefold igen i form af større momsindtægter til medlemslandene, siger Anne E. Jensen. /ritzau/",Dansk forhandler: Nyt EU-budget er sparebudget,http://dr.dk/nyheder/regionale/sjaelland/dansk-forhandler-nyt-eu-budget-er-sparebudget,2013-11-12 14:01:09+00:00
2013-10-30T13:18:00+00:00,"Alle kvoteflygtninge skal have lige mulighed for at komme til Danmark. Sådan står der i regeringsgrundlaget, men nu overvejer justitsminister Morten Bødskov (S) tilsyneladende, at nogen skal have mere lige muligheder end andre. I et brev til Amnesty International, som Politiken bringer onsdag, skriver Morten Bødskov, at der er behov for at gennemtænke nøje, om man ikke bør indføre et kriterium om, at de særligt sårbare kvoteflygtninge bør have en relation til Danmark. Et kriterium, som regeringspartneren SF nu kalder meget snævert. - Jeg vil henholde mig til regeringsgrundlaget, hvor der står, at alle skal behandles lige, siger partiets integrationsordfører, Karina Lorentzen Dehnhardt. - For mig betyder det, at også de mest sårbare og udsatte har en mulighed for at opnå asyl, siger hun. Spørgsmål: Også uafhængig af deres relationer til Danmark? - Umiddelbart er det ikke lige dét, der for mig ligger først at lave udvælgelse på. Jeg synes, at det lyder som en meget snævert kriterium, siger hun og uddyber: - Jeg har svært ved at forestille mig, at mennesker i en flygtningelejr i en krigszone nødvendigvis har ret mange relationer til Danmark. - Og det vil sige, at det vil være rigtig svært for mange at få muligheden for at komme til Danmark - også for folk der måske har et behov. Danmark modtager hvert år 500 af de såkaldte kvoteflygtninge. Den tidligere VK-regering indførte et særligt kriterium om, at flygtningene skulle vurderes efter deres parathed til integration i Danmark - et punkt som den nuværende regering bebudede et opgør med. /ritzau/",SF går i rette med Bødskovs tanker om kvoteflygtninge,http://dr.dk/nyheder/politik/sf-gaar-i-rette-med-boedskovs-tanker-om-kvoteflygtninge,2013-10-30 13:18:00+00:00
2012-04-25T09:05:00+00:00,"FN vurderer, at over 1 million syrere har behov for nødhjælp i form af mad og adgang til blandt andet sundhedsydelser. Derfor bidrager Danmark med 10 millioner kroner til FN's humanitære landefond for Syrien. Værst ramt er befolkningerne i de områder, hvor der har været kampe gennem de seneste måneder, hvilket også har ledt til et stort antal flygtninge og internt fordrevne, der nu opholder sig under vanskelige forhold i andre dele af Syrien eller i nabolandene. - Den humanitære situation i Syrien er fortsat meget alvorlig og FN har nu analyseret behovet for hjælp. Derfor har Danmark besluttet at yde 10 millioner kroner i støtte, siger Udviklingsminister Christian Friis Bach (RV) i en kommentar. Samtidig opfordrer ministeren de syriske myndigheder til at give de humanitære organisationer adgang i hele landet, så der kan bringes hjælp til de syrere, der har akut behov for det.",10 mio. til FN-nødhjælpsfond for Syrien,http://dr.dk/nyheder/udland/10-mio-til-fn-noedhjaelpsfond-syrien,2012-04-25 09:05:00+00:00
2010-10-08T10:52:00+00:00,"Regeringen, kommunerne og arbejdsmarkedets parter prøver nu at sætte turbo på indsatsen på at flå flygtninge og indvandrere i arbejde. Det skal blandt ske ved at udstyre unge ledige nydanskere med en såkaldt ""træningsbane"" - i praksis en arbejdsplads, som tager sig af den unge. Som så kan finde frem til sine egne styrker og svagheder. Den ny 4-partsaftale lægger vægt på sprogkundskaber - og så er der særligt opmærksomhed på gruppen af ""ægtefælleforsørgede"". Altså indvandrere, der ikke selv tjener penge, men lever af ægtefællens løn. Integrationsminister Birthe Rønn Hornbech er glad for dagens aftale. - For få af de unge nydanskere gennemfører en uddannelse, der kvalificerer dem til arbejdsmarkedet, konstaterer Birthe Rønn Hornbech.",Ny stor plan: flere indvandrere skal selv tjene deres penge,http://dr.dk/nyheder/politik/ny-stor-plan-flere-indvandrere-skal-selv-tjene-deres-penge,2010-10-08 10:52:00+00:00
2011-04-15T10:00:00+00:00,"Europarådets menneskerettighedskommissær Thomas Hammarberg er skuffet over, at den danske integrations- og udviklingsminister Søren Pind har kaldt ham en ""idiot"", der ikke er ""værd at spilde tid på ""i sagen om nordafrikanske flygtninge. - Det er klart, at jeg er skuffet over hans reaktion. Men det positive er, at han da i det mindste lader til at have læst, hvad jeg har sagt. Men vi har brug for en konstruktiv diskussion om det her - for det er alvorligt, siger Hammarberg til DR Nyheder. Han kritiserer i dag i Politiken Danmark og en række andre EU-lande for i bekymrende omfang at lade Italien i stikken, når det gælder håndteringen af de 25.000 nordafrikanske flygtninge, der i den seneste tid er ankommet til den syditalienske ø Lampedusa. Her tøver EU-landene med at hjælpe, fordi de ""frygter reaktionen fra partier på den yderste højrefløj"", siger den svenske menneskerettighedskommissær. Det er tilsyneladende den bemærkning, som har fået Søren Pind til at kalde kommissæren for en idiot. - Jeg vil ikke spekulere i, hvorfor han (Søren Pind, red.) siger, som han gør. Men jeg håber, at det er en følelsesmæssig og impulsiv reaktion, fordi man er nødt til at diskutere denne problemstilling på et mere seriøst plan, siger Thomas Hammarberg. Spørgsmål: Føler du, at du er i en konstruktiv dialog med de danske myndigheder lige nu?- Lige nu er dialogen måske ikke så konstruktiv. Men jeg håber, at det bare er et tilfælde, ler han.",Kommissær skuffet over Søren Pind,http://dr.dk/nyheder/indland/kommissaer-skuffet-over-soeren-pind,2011-04-15 10:00:00+00:00
2013-10-17T12:46:00+00:00,"Et amerikansk marinefartøj har reddet 128 personer fra mulig drukne- eller sultedød, da de blev fundet drivende rundt i Middelhavet på en oppustelig flåde. Flåden var ved at kæntre, da redningsholdet ankom. Det fortæller en embedsmand fra den amerikanske flåde torsdag. - Vi har med succes samlet 128 personer i alderen 20 til 30 år op fra en oppustelig flåde på San Antonio, siger en amerikansk embedsmand i Italien til AFP. Alle tilset af lægeSan Antonio er navnet på det amerikanske redningsfartøj, hvis besætning allerede tirsdag aften blev tippet om flåden i den østlige del af Middelhavet. - Tømmerflåden blev rystet af vind og bølger. Hvis vi ikke havde gjort noget, ville personerne om bord sandsynligvis være i vandet nu, siger embedsmanden. Alle flådens passagerer blev onsdag tilset af en læge om bord på det amerikanske skib. - Vi har givet dem mad, vand, lægehjælp og midlertidigt tag over hovedet. Den amerikanske flåde tager deres moralske og juridiske forpligtelser til at yde hjælp til nødstedte meget alvorligt, siger embedsmanden. Overføres til maltetisk skib Torsdag skal de 128 overføres til et maltesisk skib, oplyser myndighederne på Malta. Italien har i denne uge optrappet patruljeringen med krigsskibe i Middelhavet for at skræmme menneskesmuglere fra at forsøge at smugle fattige afrikanere og asiater ind i landet. Den italienske regering har bedt om øget støtte fra EU til arbejdet. Omkring 550 personer har mistet livet i to katastrofer tidligere i oktober, da overfyldte både med flygtninge på vej til Europa kæntrede i farvandet mellem Libyen og den italienske ø Lampedusa. /ritzau/AFP",Amerikansk skib redder 128 bådflygtninge i Middelhavet,http://dr.dk/nyheder/udland/amerikansk-skib-redder-128-baadflygtninge-i-middelhavet,2013-10-17 12:46:00+00:00
2013-10-16T01:06:00+00:00,"Hundredvis af druknede flygtninge i Middelhavet har fået EU til at skærpe overvågningen og kontrollen af de kendte flugtruter ind i EU. Men strømmen kan ifølge eksperter næppe bremses, og en voksende del er illegale indvandrere, der ikke er på flugt fra krig eller undertrykkelse, skriver Jyllands-Posten. - Antallet af illegale i EU er stigende. Det store flertal vil aldrig kunne få asyl. De ved godt, at rejsen er farlig, men de mener, at det er risikoen værd, siger generalsekretær Andreas Kamm, Dansk Flygtningehjælp. - Menneskesmuglerne siger til dem, at hvis de kommer til Europa, har de gode muligheder for at klare sig. Det er desværre rigtigt. Der er et sort arbejdsmarked, og hvis man ikke melder sig, søger asyl og får taget fingeraftryk, kan man sagtens finde sig et job, siger han. Samme vurdering har Bruce Leimsidor, tidligere ansat hos FNs Flygtningehøjkommissær (UNHCR). Strømmen af illegale indvandrere er ikke til at stoppe: - Det har hjulpet med en sikkerhedsmur om Grækenland, men til gengæld har man bare skabt nye ruter og formentlig bidraget til en øget trafik over Middelhavet, siger han til Jyllands-Posten. Dansk Flygtningehjælps Andreas Kamm har et forslag til at løse problemet: - På kort sigt kunne en løsning være at give årsbegrænsede arbejdstilladelser, så indvandrerne ikke falder ned i et stort sort arbejdsmarked. På lang sigt er man nødt til at investere langt mere end den nuværende ulandsbistand, siger han til Jyllands-Posten. /ritzau/",Strømmen af illegale indvandrere i EU vokser,http://dr.dk/nyheder/indland/stroemmen-af-illegale-indvandrere-i-eu-vokser,2013-10-16 01:06:00+00:00
2013-10-15T12:57:00+00:00,"Antallet af dødsofre ved et skibsforlis fredag i den centrale del af Middelhavet kan være langt højere end antaget, og måske kan helt op til 200 menneskeliv være gået tabt, siger Maltas premierminister, Joseph Muscat. Myndighederne har indtil nu bjærge 38 lig og reddet 212 overlevende fra forliset den 11. oktober omkring 150 kilometer sydvest for Malta. - Nu, da vi har talt med de overlevende, har vi en anden version af, hvor mange mennesker, der var om bord på båden, siger Muscat til maltetiske medier. - Vi er ikke i stand til at fastslå, hvilke versioner, som er korrekte, men ud fra de informationer, som vi har fået, kan antallet af omkomne være mellem 50 og 200, tilføjer han. De fleste af de ombordværende på båden var antageligt flygtninge fra borgerkrigen i Syrien. Tragedien skete godt en uge efter, at et andet forlis meget tæt på den italienske ø Lampedusa kostede mindst 359 mennesker livet. Maltas regering har beklaget, at der er kommet meget beskeden reaktion på landets appeller til EU-partnerne om at vise solidaritet. /ritzau/Reuters",Måske omkom 200 i havet  nær Malta,http://dr.dk/nyheder/udland/maaske-omkom-200-i-havet-naer-malta,2013-10-15 12:57:00+00:00
2011-03-23T01:45:00+00:00,"Gaddafi har med overgrebene på sin egen befolkning mistet al legitimitet som leder af Libyen. Derfor skal den danske stat snarest muligt beslaglægge og sælge Gaddafis to luksusejendomme på Østerbro og i Jægersborg nord for København. Boligerne vurderes til mellem 24,5 og 28 millioner kroner. Salgssummen skal bruges på at hjælpe libyske flygtninge i nærområderne. Sådan lyder det fra Venstre, som nu ville rette henvendelse til udenrigsminister Lene Espersen (K) og rejse sagen i Folketinget i dag for at få sat gang i processen. Det skriver metroXpress onsdag. Ejendommen på Østerbro ligger i liebhaverkvarteret ved Rosenvænget og huser den libyske ambassade. Villaen i Jægersborg har blandt andet fungeret som bolig for Gaddafis søn, Motassim Bilal Gaddafi, da han for få år siden studerede på Handelshøjskolen i København. - FN-resolutionen giver Danmark mulighed for at beslaglægge Gaddafis aktiver. Derpå skal vi have sat gang i en juridisk proces, så ejendommene kan sælges, og pengene føres tilbage til de retmæssige ejere, det libyske folk. - Meget gerne som hjælp til libyske flygtninge i nærområderne, siger udviklingsordfører Karsten Lauritzen (V). Med FN i ryggen er der intet til hinder for, at den danske stat beslaglægger Gaddafis ejendomme. Ole Espersen, tidligere professor i menneskeret og folkeret ved Københavns Universitet, vurderer dog, at det formentlig vil være FN's Sikkerhedsråd, der skal bestemme, hvordan pengene skal anvendes. Det er ejendomsmægler Jan Fog, der vurderer de to ejendomme til en samlet salgspris på mellem 24,5 og 28 millioner kroner.",Venstre vil sælge Gaddafis ejendomme,http://dr.dk/nyheder/indland/venstre-vil-saelge-gaddafis-ejendomme,2011-03-23 01:45:00+00:00
2013-09-30T03:47:00+00:00,"Et borgermøde i aften skal fjerne de værste betænkeligheder og bekymringer ved et nyt asylcenter i Ebeltoft. For fem måneder efter at asylcentret åbnede i et nedlagt vandrehjem i Søndergade i Ebeltoft, er der stadig bekymring over og modstand mod centret. - Det er især de nærmeste naboer til centret, der stadig er kritiske. De generes af støj og larm om natten fra centret, siger byrådspolitikeren Tommy Bøgehøj Nielsen. Han er med med i den følgegruppe af blandt andet kritiske naboer, der blev dannet, da asylcentret med 36 pladser åbnede i april. Men det er ikke kun de nærmeste naboer, der stadig er kritiske over for centret. Der er man også i byens handelsstandsforening. - Man burde lukke centret i Søndergade. Det er synd for alle, hvis man propper en masse flygtninge ind i byen, siger handelsstandsforeningens formand, Hanne Sloth. Det er Røde Kors, der driver centret, og centerleder Helle Ganer håber, at aftenens møde vil fjerne det meste af den bekymring, der stadig eksisterer i Ebeltoft. Og at indbyggerne kommer med nogle bud på forbedringer, som kan gøre centret mere spiseligt for naboerne: - Vi får meldinger fra de nærmeste naboer, der tyder på, at der stadig er problemer, siger Helle Ganer. Hun tilføjer dog, at der ikke er meldinger fra politiet om, at der er problemer med beboerne på centret. - Det fungerer faktisk rigtig godt, siger hun.",Stadig kritik af asylcenter i Ebeltoft,http://dr.dk/nyheder/regionale/oestjylland/stadig-kritik-af-asylcenter-i-ebeltoft,2013-09-30 03:47:00+00:00
2010-08-31T05:56:57+00:00,"EU må til lommerne og betale Libyen for stoppe afrikanere der vil til Europa. Den libyske leder Muammar Gaddafi, der er i øjeblikket er på besøg i Italien, siger, at EU bør betale Libyen ""mindst fem milliarder euro om året"" for at standse illegal immigration og undgå et ""sort Europa"". Gaddafi fortalte ved en ceremoni, at Libyen er ""indgangen til uønsket immigration"" i Europa, men at disse flygtninge og indvandrere bør stoppes i Libyen. - Vi ved ikke, hvad der vil ske, hvad der bliver reaktionen hos de hvide og kristne europæere, som står over for denne tilstrømning af sultende og uvidende afrikanere, siger han.",Gaddafi kræver milliarder for flygtningestop,http://dr.dk/nyheder/udland/gaddafi-kraever-milliarder-flygtningestop,2010-08-31 05:56:57+00:00
2012-03-29T19:25:27+00:00,"Da en gummibåd pakket med 72 libyske flygtninge sidste år løb tør for brændstof og efterfølgende drev rundt ud for kysten i to uger uden hverken mad eller drikke om bord, undlod skibe under Nato-kommando at hjælpe de nødstedte. 63 af flygtningene sultede eller tørstede ihjel, mens de ventede på hjælp, og det må Nato i høj grad tage skylden for, vurderer Europarådet i en undersøgelse af sagen. Båden, som forlod Libyen i marts 2011, sendte gentagne nødsignaler, men fik ingen hjælp, og nu lyder budskabet fra menneskerettighedsorganisationens undersøgelse, der har været ni måneder undervejs, at de ansvarlige risikerer at blive retsforfulgt. - Fartøjer under national eller Nato-kommando svigtede deres forpligtelse til at redde en båd i nød, lyder det i den 26-sider lange rapport, der blev præsenteret torsdag. - Der er begået en fejl af Nato og individuelle medlemsstater, som var involveret i planlægningen af den såkaldte Operation Unified Protector ud for Libyens kyst, skriver organisationen. Rapporten citerer også en ""pålidelig kilde"" for at sige, at to flådefartøjer involveret i Natos operationer mod Libyens leder, Muammar Gaddafi, var i nærheden af båden, da nødsignalerne blev sendt. Det samme var to fiskefartøjer. Nato siger i en erklæring, at man rigtignok modtog en meddelelse fra de italienske myndigheder om en lille båd i vanskeligheder, og at man derefter sendte budskabet videre til alle Nato-skibe - helt efter sædvanlig praksis. - Vi har ingen registreringer om, at hverken Nato-fly eller skibe skal have set eller taget kontakt til netop denne båd, siger Nato-talskvinde Oana Lungescu. Torsdag vedtog Europarådet en resolution, hvori Nato opfordres til at frigive satellitbilleder fra området i et forsøg på at lokalisere, hvilke militære enheder, der opholdt sig i nærheden af båden. Disse billeder kan bruges som grundlag for en retssag mod dem, der ignorerede bådflygtningenes råb om hjælp, mener Europarådet. /ritzau/Reuters",Rapport: Nato skyld i 63 libyske dødsfald,http://dr.dk/nyheder/udland/rapport-nato-skyld-i-63-libyske-doedsfald,2012-03-29 19:25:27+00:00
2013-09-11T09:33:00+00:00,"Kampene i Syrien har ødelagt en tredjedel af landets boliger og har tvunget mere end fem millioner mennesker til at forlade deres hjem. Omkring 1,4 millioner mennesker er flygtet til Syriens nabolande, mens resten er fordrevet internt i Syrien. De mange fordrevne er især kvinder, børn og ældre mennesker, som er flygtet uden nogen ejendele. De fleste bor nu hos deres familier, som i forvejen må forsøge at overleve med meget få ressourcer, mens 200.000 lever under uhygiejniske forhold i overfyldte offentlige centre uden rent vand og elektricitet. Det er blot nogle af de fakta om den to et halvt år lange, syriske borgerkrig, der optræder i FNs undersøgelser af den humanitære katastrofe i landet. Andre fakta fastslår, at to millioner børn er forhindret i at gå i skole, og at mere end 3.000 skoler er blevet beskadiget eller ødelagt. Næsten 1.000 andre skoler bruges til at huse internt fordrevne, oplyser FN´s Børnefond, UNICEF. Fire millioner børn i Syrien berørt af kampene, og en million børn lever som flygtninge. Forældre fortæller ifølge UNICEF, at deres børn tit har mareridt. De opfører sig hensynsløst og aggressivt, og deres tegninger er ofte vrede, voldelige og fulde af billeder af blodsudgydelser, eksplosioner og ødelæggelser.",FAKTA: Her er de barske tal om syrernes virkelighed,http://dr.dk/nyheder/udland/fakta-her-er-de-barske-tal-om-syrernes-virkelighed,2013-09-11 09:33:00+00:00
2013-09-11T08:41:00+00:00,"Det syriske regime med præsident Bashar al-Assad i spidsen har udført massakrer på civile, bombet hospitaler og begået andre uhyrlige krigsforbrydelser i forsøget på at generobre terrorium fra oprørerne. Det er ifølge nyhedsbureauet Reuters konklusionen i en ny FN-rapport, der dækker perioden fra 15. maj til 15. juli. Samtidig har oprørerne, der blandt tæller radikale islamistiske grupper, også begået krigsforbrydelser som henrettelser, gidseltagninger og brugt civile kvarterer som skjold mod regimets bomber. - Gerningsmændene til disse forbrydelser på begge sider af konflikten handler i strid med folkeretten, siger Paulo Pinheiro, chefen for FN-kommissionen. FN's hold på 20 efterforskere har udført 258 interviews med flygtninge, afhoppere fra hæren og andre i regionen. De har ikke haft adgang til Syrien på trods af gentagne anmodninger til styret. I rapporten opfordres lande til at stoppe fragten af våben til Syrien, fordi det øger risikoen for endnu flere krigsforbrydelser. Over 100.000 mennesker har ifølge FN mistet livet i borgerkrigen i Syrien, der begyndte i marts 2011.",FN-rapport: Assad og oprørere begår massive krigsforbrydelser,http://dr.dk/nyheder/udland/fn-rapport-assad-og-oproerere-begaar-massive-krigsforbrydelser,2013-09-11 08:41:00+00:00
2013-09-06T11:52:00+00:00,"- Jeg synes både, at det er uambitiøst og uansvarligt, at verdens fattige mennesker nu skal betale for skattelettelser. Sådan siger udviklingsminister Christian Friis Bach (R) om Venstres plan om at skære cirka to milliarder kroner i ulandsbistanden. Forslaget er en del af Venstres finanslovsudspil. Reduktionen skal ske ved at fastholde en udlandsbistand på 0,7 procent af bruttonationalindkomsten (BNI). Gør man det, vil besparelsen i 2020 ifølge Venstre være på syv milliarder kroner. Venstre vil også give skattelettelser for fem milliarder kroner. - Venstre mangler at svare på om det er flygtningene i Syrien, skolebørnene i Afghanistan eller fattige kvinder i Mozambique, siger udviklingsministeren. - Det rammer også Danmark selv, vi får gavn af at have et stærkt internationalt engagement. Hvad mener du med, at det er til gavn for Danmark? - Det er til gavn for danske virksomheder, som kan sælge deres varer. Det er til gavn for danskerne, som får fred og sikkerhed. Vi bekæmper pirater, vi dæmmer op for den internationale terrorisme, siger Christian Friis Bach.",Minister om V-udspil: Skal verdens fattige betale for skattelettelser?,http://dr.dk/nyheder/politik/minister-om-v-udspil-skal-verdens-fattige-betale-skattelettelser,2013-09-06 11:52:00+00:00
2013-08-30T13:56:45+00:00,"Danskere frarådes nu at rejse til bestemte dele af Libanon og opfordres generelt til at holde et vågent øje med den regionale udvikling, oplyser Udenrigsministeriets Borgerservice. I takt med at konflikten i Syrien i stigende grad involverer grupperinger i nabolandet Libanon, har der generelt været en forværring af sikkerhedssituationen i landet i løbet af 2013, lyder det. Udenrigsministeriet fraråder alle rejser til de sydlige forstæder til den libanesiske hovedstad, Beirut - særlig Dahiyeh og til Tripoli og omegn. Danskere frarådes desuden at rejse til grænseområderne til Syrien og Bekaa-dalen nord for Zahleh. Og i den nuværende kritiske situation opfordres alle rejsende generelt til at følge den regionale udvikling nøje. I nogle områder er der risiko for bortførelse af vesterlændinge. Særligt i områderne omkring landets flygtningelejre og Tripoli og Bekaa-dalen. Udenrigsministeriet skriver på sin hjemmeside, at terrortruslen i Libanon generelt er høj, og peger på, at der i løbet af sommeren har været en række alvorlige kampe og raketaffyringer mellem forskellige sunnimuslimske og shiamuslimske grupperinger. Libanon er desuden kraftigt berørt af de titusindevis af syriske flygtninge, som strømmer over landets grænse. /ritzau/",Udenrigsministeriet fraråder rejser til dele af Libanon,http://dr.dk/nyheder/indland/udenrigsministeriet-fraraader-rejser-til-dele-af-libanon,2013-08-30 13:56:45+00:00
2012-03-05T12:13:00+00:00,"Red Barnet har travlt. Lige nu arbejder organisationens medarbejdere på højtryk for at hjælpe de mange syriske børn og deres familier, der flygter ind over grænserne til Jordan og Libanon. Og det er barske oplevelser, børnene har med i bagagen. - De børn og familier, vi tager i mod, befinder sig i en meget kritisk situation. De mangler simpelthen alt, og børnene har oplevet ekstrem vold og utryghed, der får dem til at reagere meget kraftigt. Nogle børn er helt stoppet med at tale, andre er aggressive og mange har problemer med søvnløshed, mareridt eller voldsom angst for at blive adskilt fra deres forældre, siger Sanna Johnson, Red Barnets regionale direktør fra Libanon, i en pressemeddelelse. Flygtningenes kritiske tilstand vidner om, at det er afgørende for Red Barnet også at komme frem til de mange nødstedte børn og familier inde i Syrien, understreger Sanna Johnson. - Børn og familier bliver lige nu ofre for kampene i hele landet, og mange har været fanget i deres hjem i ugevis - i dyb frygt og uden mad og vand. De har hårdt brug for hjælp, siger Sanna Johnson. Ved den libanesiske og jordanske grænse uddeler Red Barnet nødhjælp til flygtningene. Samtidig har Red Barnet oprettet en række beskyttede områder for børn, hvor børnene får hjælp til at bearbejde de voldsomme oplevelser og kan lege og møde voksne i trygge rammer. - I vores beskyttede områder får børnene mulighed for at tale om det, de har oplevet. De børn, der har voldsomme behandlingskrævende reaktioner får psykologhjælp og støtte. Men samtidig er det helt afgørende, at børnene får lov til at lege og gå i skole for at opretholde nogle af de rutiner, de kender fra deres dagligdag, siger Sanna Johnson.",Red Barnet: Syrien-børn er angste og aggressive,http://dr.dk/nyheder/udland/red-barnet-syrien-boern-er-angste-og-aggressive,2012-03-05 12:13:00+00:00
2013-04-04T20:43:00+00:00,"Langt over en million syrere har i løbet af de seneste to år måttet flygte ud af landet, men endnu flere er fordrevet internt i den krigshærgede stat. Således vurderer FNs Flygtningehøjkommissariat (UNHCR), at omkring fire millioner mennesker har forladt deres hjem og nu opholder sig som flygtninge andre steder i landet. Opgørelsen, som først om nogle dage officielt bliver præsenteret, er en dramatisk opjustering i forhold til tidligere vurderinger, der pegede på 2,5 millioner internt fordrevne. Ud over de fire millioner flygtninge anslår UNHCR i den nye opgørelse, at 1,2 millioner mennesker har forladt landet. Det betyder, at næsten en fjerdedel af Syriens befolkning på 22,5 millioner har forladt deres hjem. FN pointerer, at de mange menneskers flugt ikke blot skyldes frygten for at opholde sig i en krigszone, men ofte også det faktum, at mulighederne for at opretholde de mest basale forudsætninger for en dagligdag er forsvundet. - Hvad vi ser nu, er, at det ikke blot er volden, der driver folk på flugt, siger UNHCR-talskvinden Kelly Clements. - Det er også en generel nedgang i fornødenheder, en nedgang i familiers mulighed for at kunne forsøge sig selv, børnene, som ikke kan komme i skole, og vandsystemerne, som enten er blevet lukket eller beskadiget, siger hun. USA har ind til videre givet cirka 385 millioner dollar i humanitær bistand, hvoraf næsten 216 millioner dollar er blevet brugt på behovene inde i Syrien. Donorer lovede på en konference i Kuwait i januar at bidrage med 1,5 milliarder dollar til det syriske folk, hvoraf 520 millioner dollar var øremærket mennesker fanget inde i landet. Men til dato er kun omkring 30 procent af de lovede midler rent faktisk blevet modtaget. Syrerne begyndte at flygte fra deres hjem, efter at præsident Bashar al-Assads soldater for omkring to år siden begyndte at skyde mod demonstranter, der krævede demokrati. Omkring 70.000 mennesker har mistet livet i konflikten. /ritzau/AFP",FN: Hver fjerde syrer har forladt sit hjem,http://dr.dk/nyheder/udland/fn-hver-fjerde-syrer-har-forladt-sit-hjem,2013-04-04 20:43:00+00:00
2013-08-15T09:16:00+00:00,"Så er det seneste forsøg på at få freden til at sænke sig over Mellemøsten indledt. Onsdag aften mødtes israelske og palæstinensiske forhandlere i Jerusalem, og forhandlingerne, som Israels Radio betegner som seriøse, fortsatte til ud på natten. Den israelske delegation blev ført an af justitsminister Tzipi Livni, mens den erfarne og mangeårige forhandler Saeb Erekat ledte den palæstinensiske delegation. Ifølge radioens oplysninger blev der forhandlet i lige knap fem timer. Der er planlagt et nyt forhandlingsmøde i nær fremtid, denne gang i det palæstinensiske selvstyreområde Jeriko ved Jordanfloden. Der er ikke oplysninger om, hvorvidt der er sket fremskridt, eller hvornår næste møde finder sted. Parterne er blevet enige om at tie med indholdet af forhandlingerne. Der er tale om de første direkte forhandlinger mellem de to parter, der strides om samme land, i tre år. Forhandlingerne er kommet i gang på foranledning af USAs udenrigsminister, John Kerry, og målet er at finde frem til en permanent og endelig fredsløsning inden for ni måneder. Det er hurtigt i forhold til det, palæstinensere og israelere er vant til. Det er efterhånden snart 20 år siden, at den såkaldte Oslo-fredsproces begyndte. Denne proces førte blandt andet til oprettelse af palæstinensiske selvstyreområder, men det lykkedes ikke trods mange og lange forhandlinger at finde løsninger på de store problemer, der deler israelere og palæstinensere. Det er blandt andet status for byen Jerusalem, spørgsmålet om skæbnen for millioner af palæstinensiske flygtninge samt grænsedragning. /ritzau/dpa",Mellemøstforhandlinger blev ved til ud på natten,http://dr.dk/nyheder/udland/mellemoestforhandlinger-blev-ved-til-ud-paa-natten,2013-08-15 09:16:00+00:00
2013-08-14T07:04:00+00:00,"Den omdiskuterede amerikanske whistleblower Edward Snowden, der i øjeblikket lever som flygtning i Rusland, bør have Nobels fredspris for sine afsløringer af USAs omfattende overvågning af den enkelte borger og krænkelse af privatlivets fred. Det mener Enhedslisten, som på et gruppemøde tirsdag besluttede at bruge sin ret til at indstille Snowden til den prominente pris, skriver Nordjyske Stiftstidende. It-ordfører Stine Brix (EL) siger, at Snowden som systemkritiker har været afgørende for at rejse en debat om, hvor meget stater har ret til at vide om borgeren. - Internet, mails og sms muliggør et overvågningssamfund, som er vildere end i George Orwells bog 1984 eller set i DDR, men som er ved at blive en realitet. Det er en trussel mod det enkelte menneskes frihed og privatliv, siger hun. Edwards Snowden er en it-specialist, som i flere år har arbejdet for den amerikanske efterretningstjeneste National Security Agency (NSA). Af samvittighedsmæssige årsager besluttede han at offentliggøre dokumenter til aviserne The Guardian og Washington Post, der angiveligt viser, at amerikanerne systematisk aflytter en række landes ambassader i USA, centrale EU-kontorer og internetselskaber. Da aviserne Guardian og Washington Post bragte Snowdens afsløringer, havde han gemt sig i Hongkong. Men da den tidligere britiske kronkoloni har en udleveringsaftale med USA, skyndte whistlebloweren sig at komme videre. /ritzau/",EL indstiller Edward Snowden til Nobels fredspris,http://dr.dk/nyheder/politik/el-indstiller-edward-snowden-til-nobels-fredspris,2013-08-14 07:04:00+00:00
2010-12-29T12:20:00+00:00,"Dansk Folkeparti mister en betydningsfuld post i Herning. Det er 1. viceborgmester Birgit Jonassen, der nu bliver løsgænger efter lange og svære overvejelse. - Jeg beklager meget over for mine vælgere, at jeg forlader DF, men jeg føler efterhånden, at der er for meget i den førte politik, der ikke harmonerer med mine holdninger, siger Birgit Jonassen. Til avisen Danske Kommuner siger hun, at DF har en god socialpolitik, familiepolitik og sundhedspolitik. - Det har jeg kæmpet for i snart ni år. Men det er lige meget hvad. For hver gang er det flygtninge- og indvandrerdebatten, der fylder det hele, siger hun til Danske Kommuner. Beslutningen har ikke været nem. Dansk Folkeparti er det eneste parti, Birgit Jonassen har være medlem af siden 1997. - Men jeg føler, at det er det rigtige at gøre. Birgit Jonassen blev som den første DF'er valgt ind i byrådet i Herning i 2001. I 2005 blev hun genvalgt og har siden været 1. viceborgmester. Desuden har hun været medlem af regionsrådet frem til seneste valg.",DF'er forlader partiet i protest,http://dr.dk/nyheder/politik/dfer-forlader-partiet-i-protest,2010-12-29 12:20:00+00:00
2010-12-23T02:31:00+00:00,"Læger, der behandler mennesker, som opholder sig ulovligt i Danmark, skal melde deres patienter til politi eller udlændingemyndigheder, kræver Dansk Folkeparti. Det skriver Politiken. Kravet fra DF kommer, efter at flere organisationer har besluttet at drive lægeklinikker, der skal hjælpe nogle af de cirka 5.000 mennesker, man regner med lever under jorden i Danmark. Dansk Røde Kors og Lægeforeningen meddelte i går, at de er på vej med et sundhedshus, og Komitéen Flygtninge under Jorden er også ved at finde frivillige og penge til et lægehus. -Vi gør det her, fordi vi ofte møder illegale indvandrere, der har brug for lægehjælp, men ikke tør nærme sig et hospital, siger talskvinde Michala Clante Bendixen fra Komitéen Flygtninge under Jorden. I dag har sundhedspersonalet tavshedspligt, så de ikke behøver fortælle myndighederne, hvis de behandler folk, som er ulovligt i landet. Men de regler bør laves om, mener DF's sundhedsordfører Liselott Blixt. - Selvfølgelig skal alle have ret til akut behandling. Men man skal altid indberette det, hvis man som læge støder på en illegal indvandrer, siger hun til Politiken.",DF: Læger skal melde illegale,http://dr.dk/nyheder/indland/df-laeger-skal-melde-illegale,2010-12-23 02:31:00+00:00
2013-07-30T08:23:00+00:00,"Forhandlere fra Israel og de palæstinensiske områder holdt i aftes de første drøftelser i tre år under et måltid i Washington med udenrigsminister John Kerry som vært. Middagen varede halvanden time og en talsmand for John Kerry sagde bagefter, at mødet havde været konstruktivt og produktivt, og at parterne glæder sig til at fortsætte samtalerne i dag. Israels chefforhandler Tzipi Livni spåede i går, at forhandlingerne vil blive meget hårde og problematiske. Palæstinensernes præsident, Mahmoud Abbas, fremlagde mandag sin vision for en palæstinensisk start, og her er der ikke plads til en eneste israeler, hverken bosættere eller soldater. USAs udenrigsminister, John Kerry, opfordrer Israel og palæstinenserne til at indgå rimelige kompromiser i de direkte fredsforhandlinger mellem de stridende parter - de første i næsten tre år. - Det er ikke nogen hemmelighed, at det er en svær proces. Hvis det var nemt, ville det være sket for lang tid siden, siger Kerry, der netop har udnævnt USAs tidligere ambassadør i Israel Martin Indyk til særlig udsending i Mellemøsten. USA forsøger at mægle en aftale, der er baseret på en tostatsløsning, hvor en ny palæstinensisk stat i Gazastriben og Vestbredden fredeligt skal eksistere side om side med Israel. Nogle af de store stridspunkter i konflikten, der har varet i over seks årtier, er grænser, jødiske bosættelser på Vestbredden, palæstinensiske flygtninge og hvad der skal ske med Jerusalem. /ritzau/Reuters",Abbas ønsker ikke en eneste israeler i ny stat,http://dr.dk/nyheder/udland/abbas-oensker-ikke-en-eneste-israeler-i-ny-stat,2013-07-30 08:23:00+00:00
2011-12-21T11:04:00+00:00,"Den omstridte lave starthjælp til udlændinge er stemt væk af et flertal i Folketinget. Samtidig har et flertal på 58 ja-stemmer mod 52 nej-stemmer afskaffet det ligeledes omstridte loft over kontanthjælp. Den borgerlige opposition stemte imod afskaffelsen af starthjælp og kontanthjælpsloft. Regeringen af Socialdemokraterne, De Radikale og SF vil afskaffe, hvad de kalder fattigdomsydelser. - Vi er stolte af, at vi i dag vedtager at afskaffe de lave sociale ydelser, som ikke i tilstrækkelig har skaffet mennesker i arbejde, men derimod skabt et fattigdomsproblem i Danmark, sagde beskæftigelsesminister Mette Frederiksen (S). Starthjælpen, som er omkring det halve at kontanthjælp, har især haft betydning for flygtninge og andre udlændinge, som kom til Danmark. /Ritzau/",Starthjælpen er afskaffet af Folketinget,http://dr.dk/nyheder/politik/starthjaelpen-er-afskaffet-af-folketinget,2011-12-21 11:04:00+00:00
2013-07-19T02:30:00+00:00,"Den amerikanske præsident, Barack Obama, opfordrer Israels premierminister, Benjamin Netanyahu, til at genoptage fredsforhandlingerne med palæstinenserne. I en telefonsamtale torsdag drøftede de to blandt andet USAs udenrigsminister, John Kerrys, forsøg på at genstarte fredsprocessen i Mellemøsten. Kerrys plan er baseret på et arabisk fredsinitiativ fra 2002, der vil indebære fuld arabisk anerkendelse af staten Israel, såfremt landet trækker sig fra de områder, der blev besat i 1967. Desuden skal problemet med palæstinensiske flygtninge løses. - Præsidenten opfordrede premierminister Netanyahu til at fortsætte arbejdet med udenrigsminister Kerry for at få genoptaget forhandlingerne med palæstinenserne så hurtigt som muligt, oplyser Det Hvide Hus om aftenens telefonsamtale. Palæstinensiske ledere drøftede torsdag Kerrys plan og kom frem til, at den har nogle få mangler, der skal ændres. Præsident Mahmoud Abbas parti, Fatah, kræver, at Kerry gør det udtrykkeligt klart, at forhandlingerne bør tage udgangspunkt i de grænser, som eksisterede, før Israel besatte Vestbredden og Gazastriben i 1967. Det er i tråd med gentagne FN-resolutioner, som kræver israelsk tilbagetrækning til grænserne fra før krigen. /ritzau/Reuters",Obama: Indled fredssamtaler,http://dr.dk/nyheder/udland/obama-indled-fredssamtaler,2013-07-19 02:30:00+00:00
2010-04-11T05:46:00+00:00,"Indbyggerne i Sudan kan for første gang i 24 år i dag stemme i et valg, hvor der er opstillet flere partier. Valget gælder både præsidentembedet, parlament og lovgivende forsamlinger i 25 delstater. En stor del af oppositionen boykotter valget, som de anser for at være styret og kontrolleret af præsident Omar al-Bashirs Nationale Kongres parti. Der er store praktiske vanskeligheder ved at gennemføre valget, specielt i den sydlige del af Sudan, der indtil for få år siden kæmpede for løsrivelse. Også i den hærgede Darfur-region er der problemer. Mange af flygtningene i flygtningelejre har ikke kunnet blive registreret som vælgere. Valghandlingen strækker sig over tre dage.",Første valg i Sudan i 24 år,http://dr.dk/nyheder/udland/foerste-valg-i-sudan-i-24-aar,2010-04-11 05:46:00+00:00
2013-06-22T14:42:00+00:00,"Den jordanske regering afviser, at CIA og amerikanske specialstyrker gennemfører træning af syriske oprørere på jordansk territorium. - Der er ingen træning i vores land af syriske oppositionsstyrker overhovedet. De eneste syrere, vi har noget at gøre med i vort land, er flygtninge, siger Abdullah Nsur, der er jordansk premierminister. Den amerikanske avis Los Angeles Times skrev fredag, at CIA og amerikanske specialstyrker træner syriske oprørere i Jordan og også i Tyrkiet. Ifølge avisens oplysninger er det oprørere fra Det Frie Syriens Hær, som trænes på kurser af to ugers varighed, hvor oprørerne lærer at bruge panserværnsvåben og antiluftskyts til at bekæmpe den syriske regeringshær. Avisen, der citerede en amerikansk embedsmand og en syrisk oprørsleder for oplysningerne, skrev, at træningen har stået på siden november. I Jordan skal træningen ifølge avisen foregå på en ny amerikansk base i ørkenen i det sydvestlige Jordan. CIA og Det Hvide Hus har afvist at kommentere oplysningerne /ritzau/AFP",Jordan kender ikke til træning af syriske oprørere,http://dr.dk/nyheder/udland/jordan-kender-ikke-til-traening-af-syriske-oproerere,2013-06-22 14:42:00+00:00
2011-07-22T12:32:00+00:00,"En luftbro ind i Somalias hovedstad Mogadishu skal sikre, at der kommer nødhjælp frem til de millioner af nødstedte, der sulter lige nu i Østafrika i kølvandet på den værste tørke i 60 år. Krisen i landet har på kort tid vokset sig så stor, at det var vist sig ikke at være nok med det nødhjælpsarbejde, der bliver udført i landet nu. Derfor vil FN's fødevareprogram indenfor de nærmeste dage begynde at flyve mad og andre nødforsyninger ind i landet. Det fortæller chefen for fødevareprogrammet, Josette Sheeran. Ifølge Josette Sheeran er FN's fødevareprogram også i gang med at undersøge, hvordan de kan transportere mad frem til hungersramte regioner, der er kontrolleret af terrorgruppen al-Shabaab. Al-Shabaab har forbindelser til al-Qaeda og kontrollerer store områder i landet. En talsmand fra al-Shabaab har sagt, at nødhjælpsorganisationerne overdriver, når de siger, at der er hungersnød i Somalia. Udover FN har også USA og andre donorer meldt ud, at de gerne vil hjælpe Somalia. Men de vil først have garantier fra al-Shabaab om, at organisationen ikke vil forhindre uddelingen af fødevarer. En garanti, som der har været modstridende udmeldinger omkring fra terror-organisationens side. Situationen i det sydlige Somalia er meget alvorlig, og eksperter siger, at der er tale om den værste sultkatastrofe i 20 år. Tæt på fire millioner mennesker risikerer at sulte. Sent torsdag indkaldte FN til en ekstraordinært møde på mandag i Rom for at diskutere, hvordan verdens lande kan øge hjælpen til de mange nødlidende på Afrikas Horn. Østafrika og Afrikas Horn er ramt af den værste tørke i 60 år. 11,5 millioner mennesker er ifølge FN ramt i følgende lande: Somalia: 20. juli erklærede FN hungersnød i regionerne Bakool og Lower Shabelle i det sydlige Somalia. Næsten halvdelen af Somalias 3,7 millioner indbyggere er berørt af krisen. Etiopien: 4,7 millioner mennesker, heriblandt 230.000 flygtninge fra andre lande, er berørt af tørken. Kenya: 2,9 millioner mennesker, heriblandt 515.000 flygtninge fra andre lande, er berørt. Djibouti: 164.000 mennesker, heriblandt 17.600 flygtninge fra andre lande, er berørt. For Somalia, Kenya og Etiopien gælder det, at en stor del af befolkningen i de tørkeramte områder er nomader eller er afhængige af deres kvæg, geder og kameler. Kilde: Ritzau",FN laver luftbro til Somalia,http://dr.dk/nyheder/udland/fn-laver-luftbro-til-somalia,2011-07-22 12:32:00+00:00
2013-06-10T06:00:00+00:00,"Flere integrationsarbejdere er fælles om at kritisere, det de kalder integrationsindustrien. Zumbafitness, madlavning og DJ-skoler, som skal være med til at integrere indvandrere i det danske samfund. Senest kom kritikken i søndagens udgave af DR2-programmet På den 2. side. Anika Liversage, der seniorforsker hos SFI, Det Nationale Forskningscenter for Velfærd, mener at der kan være grund til at kritisere nogle integrationsprojekter, men samtidig, at andre projekter kan gøre en stor forskel. - Det er svært at vide, hvad der er til gavn, og hvad der er helt hen i hegnet. Der er begrænset viden om det her område, derfor skal man også passe på at kritisere bredt hen over en kam. - Det er nemt at sige at zumba som integrationsprojekt er spild af penge. Men det kan også være med til at give nogle udsatte kvinder større kropsbevidsthed og et socialt netværk, siger hun. Problemet med integrationsprojekterne og integration er i følge Anika Liversage, der forsker i beskæftigelse og integration, at der mangler konkrete mål. - Integration er et stort og blandet område. Men vi ved, at majoritetsdanskerne klarer sig bedre i forhold til uddannelse og job. Men minoritetsdanskerne dækker over en stor blanding af flygtninge og indvandrere, som har vidt forskellige forudsætninger for at gennemføre uddannelse og få et job. Derfor kan man ikke bare umiddelbart sammenligne på den måde.",Ekspert: Nogle integrationsprojekter er noget hø,http://dr.dk/nyheder/indland/ekspert-nogle-integrationsprojekter-er-noget-hoe,2013-06-10 06:00:00+00:00
2013-01-16T11:21:00+00:00,"Vinteren viser sig i øjeblikket fra sin værste side i Mellemøsten med nattemperaturer under frysepunktet, kraftige storme og store nedbørsmængder. Det går hårdt ud over de flere hundredetusinde mennesker, der er på flugt fra den snart to år lange borgerkrig i Syrien og bor i flygtningelejre i og uden for landet. Morten Helge Hansen er kolonnechef i Beredskabsstyrelsen og har netop besøgt den største flygtningelejr, Za'atri-lejren, der ligger i Jordan, knap 20 km fra grænsen til Syrien. Han kom hjem for et par dage siden efter at have fulgt danske containere med 35.000 tæpper og melder om barske vilkår. - Der var styrtregn i tre dage, og derefter begyndte det at sne og blive koldt, siger Morten Helge Hansen. I de dage, han befandt sig omkring flygtningelejren ankom mellem 1.800 og 1.900 nye syriske flygtninge hver dag. Et hidtil uset tal. - Det betyder jo, at man hurtigt slår masser af nye telte op, men regnen og vintervejret gør det svært. Der lå vand alle steder, og det var bidende koldt. Det øger kravet om tæpper og beklædningsgenstande, siger Morten Helge Hansen. Sygdommene er så småt begyndt at hærge i flygtningelejrene i området, og ifølge Morten Helge Hansen er Za'atri ingen undtagelse. - Kulde og regn gør folk svagere, og risikoen for sygdomme stiger. Der virkede dog til at være ret gode hospitalsforhold i lejren, men alle fryser, siger han. Der bor ifølge de nyeste tal fra UNHCR 56.000 syriske flygtninge i Za'atri-lejren, der måler tre gang tre km i areal. Flygtningelejren blev etableret i sensommeren og har siden vokset sig til at blive en af de største i hele området. De 40 første dage i et nyt år er traditionelt de koldeste i Jordan. Siden kommer en varmere periode, hvorefter ustadigt og koldere vejr vender tilbage i marts. Men trods ekstremt barske vilkår og mørke vejrudsigter melder Morten Helge Hansen om optimisme i Za'atri-lejren. - Folk tager det med ophøjet pande. Men vi taler altså om åbne områder, hvor der ikke er nogen træer til at yde læ. Det får folk til at blive i teltene. Mange føler sig også forfulgte og er ikke så opsøgende. De ønsker ikke at komme i pressen, siger Morten Helge Hansen. Han fortæller, at nødhjælpsorganisationerne skal bruge flere penge til marts, hvor de nuværende midler løber ud. Ifølge vejrudsigten for Amman, hovedstaden i Jordan, der ligger godt 85 km syd for Za'atri-lejren, er der lidt varmere vejr på vej i de kommende dage.",Dansk øjenvidne i flygtningelejr: Alle fryser,http://dr.dk/nyheder/udland/dansk-oejenvidne-i-flygtningelejr-alle-fryser,2013-01-16 11:21:00+00:00
2013-06-06T04:50:00+00:00,"Den amerikanske regering fordømmer det syriske styres angreb på grænsebyen Qusair, der blev gennemført af syriske regeringssoldater i samarbejde med allierede fra Hizbollah-bevægelsen i Libanon. Samtidig kræver USA, at det islamistiske Hizbollah og Iran trækker de krigere, der deltager i kampene mod de syriske oprørere, hjem fra Syrien. - USA fordømmer på det kraftigste Assad-regimets angreb på Qusair. Et stort antal civile blev dræbt, og angrebet har forårsaget store menneskelige lidelser, siger Jay Carney, talsmand for Det Hvide Hus. - Det er åbenlyst, at regimet ikke på egen hånd var i stand til at udfordre oppositionens kontrol med Qusair. Det havde behov for, at Hizbollah og Iran gjorde arbejdet for sig, siger Carney. Hizbollah og Iran bør omgående trække sine krigere fra Syrien, slutter talsmanden. Onsdag morgen erklærede den syriske hær, at den nu har fuld kontrol over Qusair nær den libanesiske grænse efter en tre uger lang offensiv mod oprørsstyrkerne. Regeringsstyrker og oprørsstyrker har kæmpet voldsomt i tre uger om kontrollen med den strategisk vigtige by. Flygtninge fra Qusair fortæller om grusomme forhold og livsfarlige flugtruter fra grænsebyen. Byen beskrives som en spøgelsesby, som delvist er bombet i stykker. /ritzau/Reuters",USA til Hizbollah og Iran: Træk krigere ud af Syrien,http://dr.dk/nyheder/udland/usa-til-hizbollah-og-iran-traek-krigere-ud-af-syrien,2013-06-06 04:50:00+00:00
2010-08-31T12:18:05+00:00,"Mustafa Hassan Ahmad, der i flere år blev betragtet som et stort angrebstalent og en mulig rollemodel a la Zlatan Ibrahimovic, kan stille op for et dansk landshold. Det har FIFA afgjort efter et års sagsbehandling, skriver DBU på sin hjemmeside. Tilladelsen kommer samtidig med, at 20-årige Hassan skifter fra Brøndby IF til HB Køge. Han opnåede to førsteholdskampe i Brøndby, hvor man dog ikke mener, at han vil kunne komme på førsteholdet i fremtiden.  Han var ellers på grund af sin målfarlighed og hurtighed et stortalent allerede som 16-17-årig. Mustafa Hassan Ahmad kom fra Irak til Danmark i 2002 som flygtning sammen med sin familie, og han bestod kort før sin 19 års fødselsdag indfødsretsprøven og fik dansk statsborgerskab og pas. Først da kunne DBU indlede ansøgningsprocessen hos FIFA. U/21-landstræner Keld Bordinggaard har på grund af usikkerheden vedrørende statsborgerskabet ikke haft ham i sine overvejelser og vil næppe bruge ham ved U/21-EM i Danmark næste sommer. Men hvis Ahmad havde fået FIFA-tilladelsen for tre-fire år siden, var han utvivlsomt blevet testet på et af landsholdene, vurderer U/19-landstræner Per Andersen ifølge dbu.dk. DBU benytter lejligheden til at kritisere den danske politik på indfødsretsområdet. 'DBU anser reglerne i det danske indfødsretssystem for problematiske i forhold til FIFAs reglement, og at de direkte forhindrer – eller i bedste fald forsinker - DBU i at kunne sikre spilletilladelse for unge talenter under 18 år med en tilsvarende flygtninge- eller indvandrerbaggrund til de relevante danske ungdomslandshold', hedder det på forbundets hjemmeside.",Dansk 'Zlatan' får omsider grønt lys,http://dr.dk/sporten/fodbold/landsholdet/dansk-zlatan-faar-omsider-groent-lys,2010-08-31 12:18:05+00:00
2012-11-10T14:50:00+00:00,"Regeringen skøjter totalt udenom samfundets svageste som hjemløse og narkomaner i sin socialpakke med Enhedslisten, der i stedet giver flygtninge børnecheck og tandpleje til unge på kontanthjælp. Sådan siger Venstres socialordfører Eyvind Vesselbo. Han påpeger, at de hjemløse kun fik ti millioner kroner i satspuljen - de fattiges finanslov - før finansloven. - Den sociale indignation er totalt forsvundet i Danmark. Regeringen savner fuldstændig empati for samfundets svageste. Socialpakken hjælper slet ikke mest udsatte: Hjemløse, narkomaner, psykisk syge, prostituerede og alkoholikere, siger Eyvind Vesselbo. Det er ifølge ham yderst problematisk, at regeringen slet ikke prioriterer indsatsen for samfundets svageste. - Mange af dem har slet ikke overskud til at gå til tandlægen. I satspuljen bevilgede vi ti millioner kroner til en strategi for hjemløse og tyve millioner kroner over fire år til væresteder. Nu fyrer regeringen så store beløb af på få områder, siger Eyvind Vesselbo. Omvendt mener Rådet for Socialt Udsatte, at regeringen og Enhedslistens sender et godt og ambitiøst signal i en krisetid med den nye aftale på socialområdet. - Overordnet set er det vigtigt i en krisetid, hvor der skæres mange steder, at der sendes et signal om, at det er vigtigt at give de fattige og socialt udsatte et løft, siger Jann Sjursen, formand for foreningen. Han er især tilfreds med, at det med aftalen bliver muligt for kontanthjælpsmodtagere under 25 år, der er på den lave såkaldte ungeydelse, at få dækket 100 procent af tandlægeregningen ud over de første 600 kroner. Kontanthjælpsmodtagere over 25 år får dækket 65 procent af regningen over 800 kroner. Dansk Folkeparti frygter, at Danmark bliver en magnet for udlændinge, når flygtninges børn får børnecheck, og de voksne får børnetilskud. - Når mennesker, som får asyl i Danmark, fra dag ét får børnecheck, så skaber man incitamenter til, at mennesker søger ophold i Danmark. Det øger indvandringen og er uholdbart, når vores økonomi er presset, siger udlændingeordfører Martin Henriksen. Han beskylder regeringen for at lempe udlændingepolitikken sammen med Enhedslisten under dække af at føre socialpolitik. - Når mennesker søger væk fra nærområdet, betaler de menneskesmuglere for at komme til dét land, hvor det er mest fordelagtigt at få asyl. Det er ærgerligt, at man pakker udlændingepolitik ind i alle mulige sociale tiltag, siger han. /ritzau/","V: Regeringen svigter prostituerede, narkomaner og hjemløse",http://dr.dk/nyheder/politik/v-regeringen-svigter-prostituerede-narkomaner-og-hjemloese,2012-11-10 14:50:00+00:00
2011-09-03T06:07:00+00:00,"Stik imod den officielle partilinje vil næsten to ud af tre folketings-kandidater for SF gøre det nemmere for flygtninge at få asyl i Danmark. Det viser en gennemgang af Altinget.dk's kandidatdatabase, hvor 84 af SF's 93 folketingskandidater har svaret på en række spørgsmål. Hele 62 procent af SF-kandidaterne erklærer sig ""helt enig"" eller ""delvist enig"" i, at det skal være lettere at få asyl. - Svarene viser, at flertallet af SF'erne oprigtigt mener, at vi selvfølgelig skal tage imod flere flygtninge. Det ligger i generne på venstrefløjen, siger Trine Pertou Mach, der stiller op for SF i Københavns Storkreds. SF-formand Villy Søvndal afviser dog, at der er slinger i valsen i forhold til SF's tilslutning til den nuværende stramme asylpolitik. - Danskerne kan stole fuldt og fast på SF's asylpolitik. Der er så en række kandidater, som ønsker yderligere lempelser. Men SF vil holde vores aftaler med S, skriver Villy Søvndal i en mail til Altinget.dk. - Aftalen med Socialdemokraterne indebærer, at antallet af udlændinge, der kan komme til Danmark, vil være på samme niveau, uanset hvilken regering der kommer til, fortsætter han. Den interne modstand i SF imod den asylpolitiske linje skal da også først og fremmest findes i anden række af folketingskandidater. Det er kun seks af de nuværende 23 SF'ere i Folketinget, som mener, at asylreglerne bør lempes. Altingets opgørelse viser også, at 26 procent af Socialdemokraternes folketingskandidater ønsker at gøre det lettere at få asyl i Danmark. På baggrund af de nye oplysninger forudser integrationsminister Søren Pind (V), at der vil komme lempelser af både 24-års reglen og asylreglerne, hvis rød blok vinder regeringsmagten. /Ritzau/",SF-kandidater vil lempe asylregler,http://dr.dk/nyheder/politik/valg/valg2011/sf-kandidater-vil-lempe-asylregler,2011-09-03 06:07:00+00:00
2013-03-21T08:03:00+00:00,"Mindst 10 mennesker er blevet dræbt under voldelige sammenstød i det centrale Myanmar, siger et lokalt medlem af parlamentet. Urolighederne er de værste i landet siden en voldelig konflikt mellem buddhister og muslimer i den vestlige delstat Rakhine sidste år. - Over 10 mennesker er blevet dræbt, siger Win Htein, som er medlem af partiet Den Nationale Liga for Demokrati i byen Meiktila. Et andet øjenvidne i byen siger, at han har set mere end 10 dræbte. Voldelige uroligheder mellem muslimer og buddhister drev sidste år titusinder på flugt i Rakhine, hvor hele bykvarterer blev brændt ned. Langt størstedelen af flygtningene var muslimer. Delstaten Rakhine huser det største muslimske mindretal i Myanmar, heriblandt rohingya-folket, som er statsløse, fordi myndighederne opfatter dem som ulovlige indvandrere fra nabolandet Bangladesh. Regeringen i Myanmar har tidligere afvist beskyldninger om, at landets sikkerhedsstyrker skulle have begået overgreb på den muslimske befolkning i Rakhine. Den blodige vold kaster en mørk skygge over landets nye og reformvenlige regering, der blandt andet har bragt oppositionsleder Aung San Suu Kyi i parlamentet. Aung San Suu Kyis parti håber på at overtage magten i det tidligere Burma ved et historisk valg i 2015. I udlandet er der dog tvivl om, hvorvidt NLD vil være rustet til at lede landet efter valget, som partiet ventes at vinde klart, hvis valget bliver frit. /ritzau/AFP",Mindst 10 dræbt under uroligheder i Myanmar,http://dr.dk/nyheder/udland/mindst-10-draebt-under-uroligheder-i-myanmar,2013-03-21 08:03:00+00:00
2011-07-13T12:19:00+00:00,,BILLEDER: Mimis billeder fra tørken i Afrika,http://dr.dk/nyheder/billeder-mimis-billeder-fra-toerken-i-afrika,2011-07-13 12:19:00+00:00
2008-02-05T21:21:14+00:00,"En eksplosion dræbte sent tirsdag mindst 20 mennesker og sårede over hundrede i havnebyen Bosassa i det nordlige Somalia. Det siger de lokale myndigheder, der dog ikke kender grunden til eksplosionen. Havnebyen Bosassa er blandt andet kendt for at være det sted, hvorfra somaliske og etiopiske flygtninge begiver sig ud på en farefuld færd på havet. De ønsker at komme til Yemen i håbet om et bedre liv.",20 dræbt og over 100 såret i det nordlige Somalia,http://dr.dk/nyheder/udland/20-draebt-og-over-100-saret-i-det-nordlige-somalia,2008-02-05 21:21:14+00:00
2013-12-24T13:48:00+00:00,"Red Barnets udsendte i Sydsudan, projektleder Kasper Skotte Ejlskov, er tirsdag blevet evakueret fra det konfliktramte land. Det oplyser Red Barnets presseansvarlige, Janne Tynell, til DR Nyheder. - Situationen i Sydsudan bliver mere og mere farlig og mere og mere vanskelig for folk som os, som forsøger at hjælpe de børn og familier, som lige nu er fanget i denne her voldsomme konflikt, siger hun. Urolighederne i Sydsudan, der med sine to et halvt år er verdens yngste nation, brød ud i midten af december. Det er kampe mellem regeringsstyrker og oprørere, der har sendt omkring 20.000 mennesker på flugt fra hovedstaden, Juba, mens flere hundrede har mistet livet. - Det handler for os om at sikre, at vi fortsat kan hjælpe dem, der er fanget, og det gør vi bedst ved, at vi er uden for i Nairobi og leder operationen derfra og sørger for, at de fortsat kan få mad og husly, siger Janne Tynell. Den danske udsendte arbejder til dagligt i en flygtningelejr på grænsen mellem Sydsudan og Sudan. - I det øjeblik, der er lidt mere ro på, så bliver han fløjet ind igen hurtigst muligt, siger Janne Tynell. Også Folkekirkens Nødhjælp har fløjet medarbejdere ud af det konflikthærgede land. Udviklingsminister Rasmus Helveg Petersen (R) meldte i sidste uge ud, at Danmark har bevilget 60 millioner kroner til flygtninge og mennesker i akut nød i Sudan og Sydsudan. Pengene er blevet fordelt mellem Dansk Flygtningehjælp, Læger Uden Grænser, Folkekirkens Nødhjælp, ADRA og Red Barnet.",Red Barnet evakuerer nødhjælpsarbejder fra Sydsudan,http://dr.dk/nyheder/udland/red-barnet-evakuerer-noedhjaelpsarbejder-fra-sydsudan,2013-12-24 13:48:00+00:00
2013-12-22T08:30:00+00:00,"Den tidligere vicepræsident i Sydsudan hævder, at han nu leder en oprørsgruppe, som kontrollerer en vigtig delstat i den nordlige del af landet. Delstaten er vigtig, fordi den producerer størstedelen af Sydsudans olie, som er landets eneste reelle indtægtskilde. FN frygter, at konflikten kan udvikle sig til en egentlig borgerkrig i verdens yngste nation. Den forhenværende vicepræsident Riek Machar bekræfter nu det, som Sydsudans præsident Salva Kiir hele tiden har beskyldt ham for. I et interview med britiske BBC siger Riek Machar, at det er ham, som står i spidsen for det væbnede oprør, der allerede har kostet mindst 500 mennesker livet i den unge afrikanske stat. Riek Machar hævder samtidig, at hans oprørsgruppe kontrollerer delstaten Unity, hvor størstedelen af Sydsudans olie kommer fra. Olien tegner sig for over 95 procent af landets indtægter. FN ser med stor bekymring på situationen. I en frisk kommentar kræver FN's generalsekretær Ban Ki Moon, at de stridende parter, som tilhører hver sin stamme, finder en politisk løsning. - Kom til bordet for at finde en politisk vej ud af denne krise, siger generalsekretæren. Den seneste uges uroligheder har fået tusinder af sydsudanesere til at flygte fra deres hjem og søge beskyttelse i FN-lejre i landet. Major Kevin Finlay Walls fra FN-lejren i byen Bor beskriver stemningen på stedet som spændt. - Lejren i sig selv er ikke mål for angreb, men det kan nogle af flygtningene meget vel være, siger han.",Tidligere vicepræsident bekræfter at stå bag væbnet oprør i Sydsudan,http://dr.dk/nyheder/udland/tidligere-vicepraesident-bekraefter-staa-bag-vaebnet-oproer-i-sydsudan,2013-12-22 08:30:00+00:00
2013-02-16T21:55:00+00:00,"Den internationale jury under ledelse af den kinesiske instruktør Wong Kar Wei har lørdag aften uddelt følgende priser til de nominerede 19 film i hovedkonkurrencen på Berlinalen: * Guldbjørnen for bedste film: ""Barnets Stilling"" (""Pozitia Copilului"") af Calin Peter Netzer, Rumænien * Sølvbjørnen, juryens store pris: ""En Episode i en Jernsamlers Liv"" (""Epizoda u zivotu beraca zeljeza"") af Danis Tanovic, Bosnien, Frankrig og Slovenien * Sølvbjørnen for bedste instruktion: David Gordon Green for ""Prince Avalanche"" (""Prince Avalanche""), USA * Sølvbjørnen for bedste mandlige hovedrolle: Nazif Mujic i ""En Episode i en Jernsamlers Liv"" (""Epizoda u zivotu beraca zeljeza"") af Danis Tanovic, Bosnien, Frankrig og Slovenien * Sølvbjørnen for bedste kvindelige hovedrolle: Paulina García i ""Gloria"" (""Gloria"") af Sebastián Lelio, Chile og Spanien * Sølvbjørnen for bedste manuskript: Jafar Panahi i ""Pardé"" (""Lukkede Forhæng"") af Jafar Panahi, Kamboziya Partovi, Iran * Sølvbjørnen for en fremragende kunstnerisk præstation: Filmfotograf Asis Sjambakijev for optagelserne i ""Uroki Garmonii"" (""Harmonilektioner"") af Emir Baigasin, Khasakhstan og Tyskland * Alfred-Bauer-Prisen for en film, der åbner nye perspektiver i filmkunsten: ""Vic+Flo ont vu un ours"" (""Vic+Flo så en bjørn"") af Denis Côté, Canada * Bedste debut: ""Raketten"" (""The Rocket"") af Kim Mordaunt, Australien, Laos og Thailand * Guldbjørnen for bedste kortfilm: ""Flygtningen"" (""La Fugue"") af Jean-Bernard Marlin, Frankrig * Teddy for den bedste film med bøsse eller lesbisk indhold: ""Navnet på"" (""W imie"") af Malgoska Szumowska, Polen (Kilde: Berlinale.de) /ritzau/",De blev hædret med bjørne på Berlinalen,http://dr.dk/nyheder/kultur/film/de-blev-haedret-med-bjoerne-paa-berlinalen,2013-02-16 21:55:00+00:00
2013-12-21T13:21:00+00:00,"Et amerikansk militærfly er blevet beskudt i det uroplagede Sydsudan, bekræfter kilder i det amerikanske militær over for nyhedsbureauet Reuters. Fire besætningsmedlemmer blev såret under aktionen, den ene soldat er i kritisk tilstand. De amerikanske militærkilder fortæller, at flyet var i Sydsudan for at evakuere amerikanske statsborgere i forbindelse med de aktuelle uroligheder i landet. - Et amerikansk fly, der var fløjet ind for at redde folk, blev beskudt, siger en officiel ugandisk kilde til nyhedsbureauet AFP. Det er endnu uklart, hvilken type fly der blev ramt. Vendte om efter beskydningerDa det amerikanske fly blev beskudt, var det på vej mod byen Bor, hvor kampe har stået på de seneste dage. Efter beskydningen vendte flyet om og fløj til Kampala i nabolandet Uganda. De sårede er siden fløjet videre til Kenyas hovedstad, Nairobi, for at få lægebehandling. Ifølge en talsmand for Sydsudans militær, Philip Aguer, har regeringen ikke kontrol over Bor, så oprørere må stå bag angrebet på det amerikanske fly, mener han. Flere hundrede mennesker meldes dræbt i kampe de seneste dage i Sydsudan, der er verdens yngste land fra 2011. Urolighederne, der brød ud i Juba søndag, er tilsyneladende udløst af en magtkamp mellem præsident Salva Kiir, og den afsatte vicepræsident Riek Machar. De repræsenterer to af landets største etniske grupper - dinkaer og nuer. FN har talt om risiko for, at en egentlig borgerkrig vil bryde ud. Uganda har lørdag sendt tropper til den sydsudanske hovedstad Juba. Danmark har netop øget støtten til flygtninge og mennesker i akut nød i Sudan og Sydsudan med 60 millioner kroner, oplyste Udenrigsministeriet tidligere lørdag. Støtten er imidlertid ikke en reaktion på den seneste uges voldelige konflikt i og omkring hovedstaden Juba i Sydsudan, hvor over 20.000 mennesker har søgt tilflugt på FN-baser. /ritzau/",Amerikansk fly angrebet i Sydsudan: Tre er såret,http://dr.dk/nyheder/udland/amerikansk-fly-angrebet-i-sydsudan-tre-er-saaret,2013-12-21 13:21:00+00:00
2011-06-10T10:26:00+00:00,"Italien har kaldt sin ambassadør i Brasilien hjem til konsultationer, i vrede over at Brasilien ikke vil udlevere en eftersøgt italiener. Brasiliens Højesteret har afvist en italiensk udleveringsbegæring på Cesare Battisti, der er idømt livsvarigt fængsel in absentia, for medansvar for fire mord, begået af en af de væbnede venstreorienterede grupper, der i 1970'erne hærgede i Italien. Battisti afsonede en del af sin første dom, men flygtede i 1981. Han har siden opholdt sig i bl.a. Mexico og Frankrig, men siden 2002 i Brasilien, der i 2007 gav ham politisk asyl. Brasiliens Højesteret underkendte i 2009 Battistis status som flygtning og åbnedefor en udleveringssag, men præsident Lula da Silva brugte på den sidste dag i embedet sine beføjelser til at forhindre en udvisning af italieneren. Da vakte også den gang italiensk vrede, og nu varsler udenrigsminister Franco Frattini at Italien vil indbringe sagen for den internationale domstol i Haag.",Italiensk vrede over Brasilien,http://dr.dk/nyheder/udland/italiensk-vrede-over-brasilien,2011-06-10 10:26:00+00:00
2011-06-07T17:44:59+00:00,"Bevæbnede palæstinensere fra en fraktion, der er loyal over for Syriens regime, har skudt mindst 11 palæstinensere i en flygtningelejr tæt ved Syriens hovedstad, Damaskus, siger palæstinensiske kilder. Hundreder af vrede palæstinensiske flygtninge forsøgte at storme hovedkvarteret for den syrisk-støttede Folkefront for Befrielsen af Palæstinas Generalkommando (PFLP-GC) i flygtningelejren Yarmouk i udkanten af Damaskus. De beskylder PFLP-GC for at ofre palæstinensiske liv ved at opmuntre palæstinensere til at demonstrere ved de israelskbesatte Golanhøjder. Under demonstrationerne blev ni palæstinensere dræbt af israelske styrker. Det var under begravelsesoptoget for de ni dræbte palæstinensere, at PFLP-GC-medlemmer skød og dræbte mindst 11 personer. Ifølge Syriens statslige tv blev så mange som 23 mennesker dræbt og 350 andre såret af israelske soldater under demonstrationen søndag. Her markerede palæstinensere årsdagen for Seksdageskrigen i 1967, hvor Israel erobrede Golan-højderne i Syrien. /ritzau/Reuters",11 palæstinensere meldes dræbt i Syrien,http://dr.dk/nyheder/udland/11-palaestinensere-meldes-draebt-i-syrien,2011-06-07 17:44:59+00:00
2011-05-29T12:33:00+00:00,"Sygehuse, arbejdsløshed og efterløn bliver de vigtigste emner, når danskerne skal sætte deres kryds i det folketingsvalg, der senest falder til efteråret. Terror, klima og indvandring rasler derimod ned af listen. Det viser en undersøgelse, som Analyse Danmark har foretaget, skriver Nyhedsbrevet 3F. 928 danskere har deltaget, og 39,7 procent peger på, at sundhedsvæsnet er et af de tre vigtigste emner i valgkampen. 33,2 procent peger på arbejdsløshed, og 30,2 procent svarer, at det er efterløn, som skal på listen. Kun fire ud af 100 mener, at bekæmpelse af terror hører til som toppunkt i en dansk valgkamp. I 2001 optog emnet næsten hver fjerde vælger. Indvandrere og flygtninge optager i dag blot halvt så mange som i 2001, hvor næsten 40 procent fandt det vigtigt. Samme tendens gælder klima og miljø, der lå højt på listen i 2007. Nu er emnet kun vigtigst for cirka 13 procent, skriver Nyhedsbrevet 3F. /ritzau/",Her er valgkampens vigtigste emner,http://dr.dk/nyheder/politik/her-er-valgkampens-vigtigste-emner,2011-05-29 12:33:00+00:00
2013-02-03T19:52:00+00:00,"- Hver dag ændrer behovene for nødhjælp sig i Mali. Det siger Elise Bjerkrheim, nødhjælpskoordinator for Dansk Røde Kors i Mali til DR Nyheder. - Vi har faktisk to situationer, som vi hver dag følger nøje. Den ene er de mange mennesker, der fortsat er på flugt, og hvor nye på flugt kommer til. Den anden er den med de mennesker, der vil hjem, og hvor nogle måske allerede er kommet det. Deres behov er vidt forskellige. De første har måske mest brug for tæpper, måtter, telte, mad, og hygiejnepakker. Mens de folk, der er vendt hjem, har brug for startpakker med blandt andet køkkensæt og mad. Mange af de internt fordrevne flygtninge afventer - ifølge Elise Bjerkrheim - situationen for at se, hvad der sker, inden de vender hjem til deres landsbyer. Dansk Røde Kors arbejder sammen med frivillige fra Røde Kors i arbejdet med at dele nødhjælp ud i Mali. Røde Kors har fem lagre i Mali og kan uddele nødhjælp til 12.000 familier.",Dansk Røde Kors i Mali: Vi tilpasser nødhjælpen fra dag til dag,http://dr.dk/nyheder/udland/dansk-roede-kors-i-mali-vi-tilpasser-noedhjaelpen-fra-dag-til-dag,2013-02-03 19:52:00+00:00
2011-06-19T13:45:20+00:00,"Den syriske hær har afskåret en grænselandsby, der forsynede syrere på flugt med mad, fra omverdenen. Samtidig har hæren lukket landsbyens eneste bageri og brændt skovene rundt om landsbyen ned, siger indbyggere, som det er lykkedes at flygte. Operationen mod Bdama har også udløst en ny flygtningebølge mod grænsen til Tyrkiet få kilometer fra Bdama. Tusinder af flygtninge opholder sig allerede ved grænsen under åben himmel og overvejer, om de skal følge efter de over 10.500 syrere, der allerede er flygtet til Tyrkiet. Tyrkiet besluttede søndag at bringe nødhjælp ind over grænsen til Syrien til flygtningene. Vidner nær grænsen siger, at de syriske sikkerhedsstyrker har oprettet vejspærringer på alle veje, der fører til Bdama, hvor gaderne ligger øde hen. Lørdag rykkede mindst seks kampvogne og 15 mandskabsvogne ind i Bdama som led i en offensiv mod systemkritikere i den nordvestlige Idlib-provins. En 23-årig syrer siger, at hans 14 medlemmer store familie flygtede fra Bdama lørdag, men at han var nødt til at vende tilbage søndag morgen for at købe brød. Han gik ad bjergstier, som kun de lokale kender, men han fandt landsbyen stort set tom. - De har lukket det eneste bageri. Vi kan ikke længere få brød. Jeg så soldater skyde bageriets ejer. De ramte ham i brystet og i benet, siger den oprørte unge mand. En 26-årig mand, der også er flygtet fra Bdama med sin familie, fortæller, at sikkerhedsstyrkerne begyndte at skyde vilkårligt rundt i landsbyen. - I morges hældte de benzin ud over træerne og satte ild til dem for at forhindre folk i at flygte over bjergene, fortæller den 26-årige mand. /ritzau/AFP",Syriens hær afskærer grænseby,http://dr.dk/nyheder/udland/syriens-haer-afskaerer-graenseby,2011-06-19 13:45:20+00:00
2013-11-29T20:21:00+00:00,"Over en million syriske børn lever i dag som flygtninge, de fleste i nabolandene Libanon og Jordan. De befinder sig i en udsat situation, såvel fysisk som psykisk, fremgår det af en undersøgelse, foretaget af FNs flygtningehøjkommissariat, UNCHR. Mange flygtningebørn er traumatiserede og ødelagte af borgerkrigen. Hovedparten af de syriske børneflygtninge går ikke i skole, og mange, især drenge, tvinges til at arbejde for at kunne forsørge sig selv og deres familier på trods af store indsatser fra FN, frivilligorganisationer og nabolandene, fremgår det af FN-rapporten. Små børn helt ned til syv-års alderen arbejder i farlige miljøer i både Libanon og Jordan for en yderst begrænset løn. Næsten halvdelen af de adspurgte flygtningehusholdninger i 11 af Jordans 12 provinser er helt eller delvist afhængige af penge, som børnene har tjent. 13-årige Abdallah bor sammen med sin familie i den jordanske flygtningelejr Zaatari. Sammen med sin far driver han en simpel forretning. På en trækvogn indsamler Abdallah tørt brød, som han pakker i sække og sælger som dyrefoder til en landmand i nabolaget. Han står op klokken syv hver morgen og begiver sig ud med trækvognen og råber: - Tørt brød! Tørt brød! Har du noget tørt brød til mig? - Jeg føler mig som en mand, fordi jeg arbejder, siger han. Det handler ikke altid om, at de voksne i familien har et handikap, som gør dem uarbejdsdygtige. En mor i al-Zarqa i Jordan fortæller, hvorfor det er hendes søn og ikke hendes mand, der arbejder. - En dreng kan affinde sig med at blive krænket og udsat for overgreb, men det kan en mand ikke. Derfor bliver manden hjemme, mens barnet går på arbejde, siger hun. - Vores liv er ødelagt. Vi får ingen uddannelse, og uden uddannelse er der intet. Vi er på vej mod vores undergang, siger Nadia, som for nylig kom til Jordan /ritzau/TT",FN: Syriske flygtningebørn er særligt udsat,http://dr.dk/nyheder/udland/fn-syriske-flygtningeboern-er-saerligt-udsat,2013-11-29 20:21:00+00:00
2010-03-09T17:51:00+00:00,"Det er nødvendigt at få fastlagt en fattigdomsgrænse, lyder det fra SF efter nye tal fra Arbejderbevægelsens Erhvervsråd - AE-Rådet viser, at forholdsvist mange indvandrere og flygtninge tilhører gruppen af langvarigt fattige danskere. 0,6 af danskere er længerevarende fattige, når studerende undlades, mens 5,4 procent af indvandrerne fra mindre udviklede lande - heriblandt mange flygtninge - gruppen af længerevarende fattige. - Jeg synes, at det er nogle stærkt bekymrende tal. Det er vigtigt, at vi får fastlagt en grænse, der viser det laveste niveau, vi synes, at mennesker skal leve under i Danmark, siger formand for SF, Villy Søvndal. Han mener, at tallene fra AE-Rådet viser, at regeringens politik på socialområdet med starthjælp og loft over kontanthjælp i virkeligheden gør, at man får fastholdt mennesker i fattigdom. Endvidere mener han, at politikken på området gør det svært for folk at komme til landet. - Det skader integrationen, ikke mindst af børnene, der ikke kommer til at have de samme chancer som andre børn. Jeg tror ikke på, at man integrerer ved at gøre fattig. Det gør man ved at give mennesker muligheder, der minder om dem, som andre i et samfund har, siger Villy Søvndal. Indenrigs- og socialministeriet har sammen med beskæftigelsesministeriet taget initiativ til en kortlægning af problemet - blandt andet i samarbejde med Dansk Flygtningehjælp.",SF efterlyser fattigdomsgrænse,http://dr.dk/nyheder/indland/sf-efterlyser-fattigdomsgraense,2010-03-09 17:51:00+00:00
2013-11-18T08:58:00+00:00,"Syriske styrker belejrer en by nær grænsen til Libanon, som har stor betydning for oprørernes aktiviteter i grænseområdet, og som også er forbindelsesled mellem hovedstaden Damaskus og de byer på kysten, der kontrolleres af militæret. Videooptagelser fra oprørerne viser, at militærets artilleri således har forårsaget store ødelæggelser i byen Qara i Qalamoun bjergene, der ligger omkring 50 kilometer fra Damaskus. FN siger, at omkring 1000 familier flygtede fra byen i weekenden, da militæret rykkede tættere på den. Et opgør om kontrollen over Qalamoun-området har været ventet i lang tid på begge sider, og både regimet og oprørerne, som støttes af militsfolk fra Libanons shiamuslimske Hizbollah-bevægelse og af jihadister tæt på al-Qaeda, har forstærket deres stillinger ved byen. Iagttagere advarer om, at optrappede kampe i området kan føre til uro i Libanon med en forøget flygtningestrøm og forstærkede spændinger mellem sunnimuslimer i Syrien og shiamuslimer i Libanon. Præsident Bashar al-Assads styrker har tidligere anvendt belejringstaktik til at nedkæmpe oprørere i beboelsesområder under krigen, som har kostet over 100.000 mennesker livet og gjort millioner hjemløse. Over 800.000 syriske flygtninge har søgt tilflugt i Libanon. Belejringer koster færre penge og betyder færre tab og er derfor ofte blevet foretrukket af militæret, selv om det går hårdt ud over civile. Styret i Damaskus siger, at de civile indbyggere i belejrede områder i Syrien bliver holdt som gidsler af terroristerne. Over en million syrere er fanget i områder, hvortil der ikke kan leveres nødhjælp, siger FN. Syriens luftvåben gennemførte søndag angreb mod Qara samtidig med, at militærets styrker på landjorden forsøgte at indtage oprørernes stillinger ved byen, siger aktivister i Observatorium for Menneskerettigheder. /ritzau/Reuters",Syriske styrker belejrer nøgleby nær Libanon,http://dr.dk/nyheder/udland/syriske-styrker-belejrer-noegleby-naer-libanon,2013-11-18 08:58:00+00:00
2011-04-22T01:18:00+00:00,"Mindst 16 mennesker er dræbt og over 30 såret efter en bombeeksplosion i havnebyen Karachi i det sydlige Pakistan. En hjemmelavet bombe var lagt i en pakke, som var placeret i en illegal spilleklub, oplyser en pakistansk embedsmand. Spilleklubben ligger i den fattige bydel Ghasmandi i den sydlige del af byen. - Vi efterforsker, om det var en terrorhandling, eller om det er intern strid, siger politichef Iqbal Mehmood. Han tilføjer, at bombeeksplosionen muligvis er en del af kampen mellem de kriminelle grupper, der styrer de ulovlige spillebuler. Karachi har gennem længere tid været plaget af etniske og sekteriske drab, kriminalitet og bortførelser. Byen er også præget af politiske spændinger og strid mellem det urdutalende befolkningsflertal og den strøm af pashtunske flygtninge, der er kommet fra det nordvestlige Pakistan, fordrevet af Talibans oprør. Sidste år kostede den politiske vold mindst 150 mennesker livet.",Bombe dræber 16 i spillebule i Pakistan,http://dr.dk/nyheder/udland/bombe-draeber-16-i-spillebule-i-pakistan,2011-04-22 01:18:00+00:00
2013-11-10T18:53:00+00:00,"14 millioner kroner. Så meget blev der indsamlet, da Dansk Flygtningehjælp søndag holdt sin årlige landsindsamling, og det er halvanden million kroner mere end sidste år og samtidig det bedste resultat i flere år. Det oplyser organisationen i en pressemeddelelse søndag aften. Mere end 14.000 trodsede det triste vejr og gik på gaden og stemte dørklokker for at samle ind til verdens flygtninge. - Vi er ovenud tilfredse med resultatet. Vi har samlet betydeligt flere penge ind end sidste år, og det er fantastisk - specielt fordi vi havde frygtet, at mange indsamlere ville blive hjemme på grund af regnvejret. Så vi er meget taknemmelige for støtten, siger generalsekretær i Dansk Flygtningehjælp, Andreas Kamm. Fordeler man de 14 millioner kroner ud på 14.000 indsamlere, betyder det, at de frivillige gennemsnitligt har fået 1000 kroner i indsamlingsbøssen. For de penge er det blandt andet muligt at give vinterhjælp i form af tøj, tæpper og madrasser til en syrisk flygtningefamilie, eller sende nødhjælpspakker med myggenet, tæpper, vanddunke og en presenning til tre familier i Sydsudan, fortæller Dansk Flygtningehjælp. - Vi vil gerne sende en stor tak til de mange danskere, der har gået på gaden, og de mange, der har puttet penge i indsamlingsbøsserne. - Med de indsamlede midler er det blandt andet muligt at fastholde en stor indsats i Syrien, hvor situationen udvikler sig katastrofalt dag for dag, og hvor vinteren står for døren, siger Andreas Kamm. Det er stadig muligt at give et bidrag til indsamlingen via blandt andet sms og Dansk Flygtningehjælps hjemmeside. Dansk Flygtningehjælp er aktiv i mere end 35 lande. /ritzau/",Danskerne giver 14 millioner til flygtningeindsamling,http://dr.dk/nyheder/indland/danskerne-giver-14-millioner-til-flygtningeindsamling,2013-11-10 18:53:00+00:00
2011-04-03T06:54:00+00:00,"Mellem 800 og 1.000 mennesker er blevet skudt og hakket ihjel i en by i det borgerkrigshærgede Elfenbenskysten. Det er Røde Kors og den katolske nødhjælpsorganisation Caritas, der kommer med oplysningerne. Massakren har fundet sted i byen Duekoue i den vestlige del af landet. Byen er hjemsted for et større kontingent FN-soldater, men de var optaget af at beskytte omkring 15.000 flygtninge, som var samlet på en katolsk mission i byen på tidspunktet for massakren. En FN-talsmand siger, at han ikke kender noget til noget massemord. De mange døde er fundet i en del af byen, som kontrolleres af den valgte præsident Alassane Ouattaras styrker. Han forsøger at få den hidtidige præsident, Laurent Gbagbo til at træde tilbage. Ouattaras folk afviser at deres soldater har haft noget med massakren at gøre. I dag høres det lyden af tunge våben og maskingeværild lyder omkring præsidentpaladset i Abidjan, hvor Gbagbos styrer yder hårdere modstand end ventet.",Mindst 800 hakket ihjel i Elfenbenskysten,http://dr.dk/nyheder/udland/mindst-800-hakket-ihjel-i-elfenbenskysten,2011-04-03 06:54:00+00:00
2011-04-02T12:16:00+00:00,"Der er forvirring og mystik om, hvad der er foregået i en mindre by i Elfenbenskysten. Internationalt Røde Kors siger, at det har opdaget, at der er begået en massakre i byen Duekoue i den vestlige del af landet. Flere hundrede FN-soldater har base i byen, men en talsmand for styrken, oberst Chaib Rais siger, at han ikke kender noget til massedrab. Han siger at omkring 1000 FN-soldater beskytter en katolsk kirke i Duekoue hvor 10.000 flygtninge har søgt tilflugt. Han siger at der har været kampe i og omkring byen søndag og mandag - altså for knap en uge siden. Om mandagen indtog de styrker, der støtter den internationalt anerkendt præsident i Elfenbenskysten, Alassane Ouattara, byen. Hans politiske rival, Laurent Gbagbo, nægter at anerkende resultatet af præsidentvalget i november og gå af. En talsmand for Røde Kors siger, at kampen mellem forskellig grupper, der førte til de mange dødsfald, tilsyneladende brød ud i tirsdags.",Mystik om massakre i Elfenbenskysten,http://dr.dk/nyheder/udland/mystik-om-massakre-i-elfenbenskysten,2011-04-02 12:16:00+00:00
2012-07-20T10:34:00+00:00,"Rygter om, at Syriens præsident Bashar al-Assad skulle være klar til at træde tilbage, har vakt international opsigt. Det er Ruslands ambassadør i Frankrig, der i fransk radio har fortalt, at præsidenten i det borgerkrigshærgede land vil trække sig træde tilbage, hvis det kan ske ordentligt. Men den melding er ikke troværdig, vurderer DRs mellemøstkorrespondent, Puk Damsgaard. - Det må indtil videre stå for den russiske ambassadørs egen regning. Det ser ud til at være hans fortolkning af, hvad Assad skulle have sagt. Der er ikke nogen tegn på, at det skulle forholde sig sådan, siger Damsgaard i telefonen fra Beirut i Libanon til DR Nyheder. - I går så vi Assad tage sin nye forsvarsminister i ed, efter den forrige blev dræbt i onsdags. Jeg har lige været i kontakt med en aktivist i Homs, som fortæller, at der lige nu er bombardementer, og tørt kunne konstatere, at det ikke er det, Assad mener, hvis han siger, han vil gå på en civiliseret måde. Selvom Assad angiveligt ikke er på vej ud foreløbig, er regimeret i Syrien mere presset end nogensinde, siger Puk Damsgaard. - Men det betyder ikke, at oprørerne i overmorgen marcherer ind og overtager Damaskus. Vi har set militæret udføre angreb mod bl.a. en grænsepost i Tyrkiet, som oprørerne ellers havde taget i går, men den har militæret nu generobret. Så det er ikke overstået over night, understreger hun. Den eskalerende konflikt i landet sender tusinder af flygtninge over grænsen til Libanon. - De libanesiske siger, at 30.000 flygtninge nu er kommet fra Syrien de seneste to døgn. De kommer primært fra Damaskus og siger, de føler sig truet af regimet. Der er simpelthen flere nabolag, som folk er blevet bedt om at forlade, fordi regimet forbereder en offensiv mod oprørerne. Så nu står Libanon med den her kæmpe flygtningestrøm, som de bl.a. er begyndt at huse rundt om på skoler, som er lukket for sommeren, fortæller Puk Damsgaard.",Syrien: Ingen tegn på præsidenten træder tilbage,http://dr.dk/nyheder/udland/syrien-ingen-tegn-paa-praesidenten-traeder-tilbage,2012-07-20 10:34:00+00:00
2012-12-14T15:31:00+00:00,"Da Dansk Folkeparti i går fremsatte et beslutningsforslag om genindførelse af starthjælpen til flygtninge og udlændinge, var der ikke overraskende ikke den store opbakning fra regeringspartierne. Beskæftigelsesminister Mette Frederiksen (S) havde akkurat besteget Folketingets talerstol, før hun sagde: - Lad mig bare starte med at sige, at vi selvfølgelig ikke kan støtte beslutningsforslaget. Venstre, derimod, er med indfødsretsordfører Jan E. Jørgensens ord 'grundlæggende positivt indstillet over for forslaget'. Men det er langtfra godt nok, lyder det fra DF: - Venstre siger, de vil stramme på udlændingeområdet, men når det kommer til stykket, sker der jo ingenting, siger DF's integrationsordfører, Martin Henriksen, til dr.dk. Når det kommer til udlændinge, er Venstre fuld af en masse varm luft og retorik, mener han. Under debatten i folketingssalen i går ville Venstre, trods sin anerkendelse af forslaget fra liste O, ikke melde ud, om man støtter eller ej. - I foråret skal vi formentlig lave en kontanthjælpsreform med regeringen. Og da det ikke er til at sige, hvordan kontanthjælpssystemet ser ud om et år, vil Venstre ikke lægge sig fast på, hvor ydelserne skal skrues sammen. Et typisk politikersvar, lyder kritikken fra Dansk Folkeparti. - Jeg tvivler på, at Venstre overhovedet vil stramme på udlændingeområdet, sådan som det ellers giver udtryk for, siger Martin Henriksen. Starthjælpen blev indført af VKO i 2002 og afskaffet efter regeringsskiftet sidste efterår.",Oppositionen er splittet i udlændingespørgsmål,http://dr.dk/nyheder/politik/oppositionen-er-splittet-i-udlaendingesporgsmal,2012-12-14 15:31:00+00:00
2011-04-18T08:07:00+00:00,"En chartret græsk færge har lagt til kaj i den libyske by Misrata, der ligger omkring 200 kilometer øst for Tripoli, rapporterer nyhedsbureauet AFP. Civilbefolkningen i byen har gennem længere tid lidt under angreb fra Gaddafis styrker. Samtidig har en humanitær krise udspillet sig, og befolkningen mangler vand og mad og medicin. Det oplyser talsmand for oprørerne i byen til DR Nyheder. - Vi har ikke nok læger eller specialister. Gaddafi har omringet byen, og vi mangler medicinsk udstyr til at behandle folk. Vi mangler også vand. Flere steder i byen, har man slet ikke adgang til rent vand, fortæller han. Skibet, der skulle være ankommet til byen, har 500 ton mad og medicin om bord, samt fire ambulancer. Yderligere er tre læger med for at afløse deres kolleger i den hærgede by. Det fortæller Jeremy Haslam fra hjælpeorganisationen International Organization for Migration (IOM), der har sørget for skibet, ifølge nyhedsbureauet AFP. AFP oplyser også, at omkring 1000 mennesker er døde i byen, og at 3000 menes at være sårede. Organisationen håber på at kunne få mindst 1000 af de mere end 10.000 udenlandske flygtninge, der har samlet sig i området omkring havnen og som mangler mad, rent vand og medicin, med. Det skriver Ritzau. - Vi stræber efter at få de mest sårbare med. Hovedsageligt vestafrikanere fra Tcad og Niger, som får mindst hjælp af lokalbefolkningen, siger Jeremy Haslam. Natten til mandag blev der observeret sporild over Misratas centrum, og der hørtes skyderi i området omkring hospitalet, beretter kilder i byen.",Nødhjælp er ankommet til Misrata,http://dr.dk/nyheder/udland/noedhjaelp-er-ankommet-til-misrata,2011-04-18 08:07:00+00:00
,,,,
2012-11-10T14:04:00+00:00,"Noget skal gå galt, hvis den samlede aftale om finansloven ikke præsenteres søndag af regeringen og Enhedslisten. Den politiske ordfører fra Enhedslisten, Johanne Schmidt-Nielsen, afslørede lørdag i en bisætning, at hun regner med, at den samlede aftale bliver fremlagt søndag. - Du må se den samlede finanslov, når den bliver præsenteret, i morgen går jeg ud fra, sagde hun ved præsentationen af en del af finansloven, en socialpakke om blandt andet børnecheck til enlige og flygtninge. Hun ville derimod ikke afsløre tidspunktet for Enhedslistens hovedbestyrelsesmøde. Partiets aftale med regeringen skal godkendes i hovedbestyrelsen, før aftalen præsenteres. Sidste år holdt hovedbestyrelsen det tilsvarende møde i Provianthuset i forbindelse med Christiansborg, mens pressen ventede udenfor. I år er det sværere at finde ud af, hvor og hvornår hovedbestyrelsen holdet sit afgørende møde. En følgegruppe fra hovedbestyrelsen har undervejs i forhandlingerne med regeringen kigget Enhedslistens forhandlere over skuldrene. Dermed skulle der ikke komme de store overraskelser for hovedbestyrelsen, som har mulighed for at nedstemme aftalen om finansloven, statens budget for 2013. Under den tidligere socialdemokratiske statsminister Poul Nyrup Rasmussen skete det, at hovedbestyrelsen i Enhedslisten underkendte en aftale. /ritzau/",Johanne Schmidt: Finanslov er klar søndag,http://dr.dk/nyheder/politik/johanne-schmidt-finanslov-er-klar-soendag,2012-11-10 14:04:00+00:00
2011-03-09T09:49:00+00:00,"Dansk Folkeparti er begejstret for, at Søren Pind nu er blevet integrationsminister. Integrationsordfører Peter Skaarup har med egne ord følgende fire ønsker til den nye minister: - Som minister skal han sørge for, at vi får udvist de kriminelle udlændinge, der gør gaderne usikre. En tredjedel af bandemedlemmerne er indvandrere, der ikke er danske statsborgere, og vi vil ikke acceptere, at mennesker kommer hertil og sætter brand i gaderne med brug af våben. Søren Pind må sikre, at de mennesker bliver udvist. - Det skal være danske vælgere, der bestemmer, hvordan udlændingepolitikken skal være - ikke EU eller FN. Danmark er nærmest blevet tæppebombet med afgørelser fra EU-domstolen, der medfører, at vores udlændingepolitik bliver sat under pres. Hvis man er vælger i Danmark, må man have indflydelse på den politik, der laves. Vi skal være herre i eget hus. Søren Pind skal derudover meddele, at vi ønsker at ændre FN-konventionen snarest, så den stemmer overens med danske regler - specielt vedrørende kriminalitet. Hvis det ikke kan lade sig gøre, bør vi udtræde af konventionen. - Integrationsministeren skal sætte en række aktiviteter i gang for at sikre, at vi får en større arbejdsmarkedsintegration af indvandrere i DK. Det vil gavne velfærdssamfundet. - Søren Pind skal sørge for at oprette lokale flygtningecentre omkring Libyen og i Mellemøsten i det hele taget. Det er i øjeblikket en stor udfordring, at flygtninge tager på farten og kan ende i Danmark eller andre steder i Vesten. Vi kan hjælpe langt flere og bedre lokalt, hvis vi opretter centre dernede.",DF's ønskeliste til Søren Pind,http://dr.dk/nyheder/politik/dfs-oenskeliste-til-soeren-pind,2011-03-09 09:49:00+00:00
2012-11-01T18:15:00+00:00,"En bil er eksploderet uden for en militærlejr i den tyrkiske havneby Iskenderun, og ifølge det tyrkiske nyhedsbureau Dogan er fire mennesker såret. Bilen var fyldt med sprængstof, og den eksploderede 150 meter fra indkørslen til lejren umiddelbart inden, at en kolonne med flere militære køretøjer skulle passere stedet. Eksplosionen fandt sted i Hatay-provinsen nær grænsen til Syrien. Det vides dog endnu ikke, om hændelsen har forbindelse til de kurdiske oprørere i området eller til konflikten i nabolandet Syrien. Tyrkiet huser i øjeblikket flere end 100.000 syriske flygtninge, der opholder sig i lejre i det uroplagede grænseområde. Eksplosionen kommer i kølvandet på flere angreb fra kurdiske oprørere målrettet tyrkiske sikkerhedsstyrker i den sydøstlige del af landet. Kampene er siden i sommer blevet mere intense. Ifølge det tyrkiske militær skyldes det, at den yderliggående tyrkisk-kurdiske gruppe PKK har fået våben fra den syriske præsident Assads regime, og at de kurdiske rebeller desuden har deltaget i kampene mod de syriske oprørere. Omkring 45.000 mennesker har mistet livet, siden PKK i 1984 greb til våben i kampen for selvstændighed i det sydøstlige Tyrkiet. PKK er udråbt som en terrororganisation af Tyrkiet og en stor del af det internationale samfund. /ritzau/AFP",Flere er såret af bilbombe i Tyrkiet,http://dr.dk/nyheder/udland/flere-er-saaret-af-bilbombe-i-tyrkiet,2012-11-01 18:15:00+00:00
2013-08-23T16:30:00+00:00,"Har du givet penge til nogle af de indsamlinger, der kører til fordel for ofrene i Syrien? Hvis ikke, er du ikke den eneste. Sådan lyder det fra nødhjælpsorganisationerne, der nu efterlyser et indsamlingsshow, fordi det er svært at få folk til at donere penge til det krigsramte land. Men et tv-show, vil gøre forskellen, lyder det fra nødhjælpsorganisationerne. - Min drøm er, at Danmark og andre europæiske lande gennemfører store indsamlinger til fordel for syriske flygtninge, siger Andreas Kamm, der er generalsekretær i Dansk Flygtningehjælp. Omfanget af katastrofen og ofrene for borgerkrigen i Syrien kalder også på det og er på niveau med flere af de tidligere katastrofer som for eksempel jordskælvet i Haiti, der trak et indsamlingsshow her på DR. - Jeg mener bestemt, at katastrofen i Syrien har et omfang, så man sagtens kunne lave et specifikt indsamlingsshow. For hvis vi kan få formidlet, hvor voldsom katastrofen er, tror jeg også, at folk ville give penge, forklarer Andreas Kamm. Og hos Røde Kors er Birgitte Mabeck enig. Hun mener, at netop et tv-show har en meget bredere appel end diverse kampagner. - Der er ingen tvivl om, at tv-shows har en stor berettigelse. Det kan være så svært at forklare, men i et tv-show med billeder får folk virkelig en fornemmelse af, hvad der foregår dernede, siger hun. Og det er nu, der skal handles, siger hun. Og derfor kan DR også forvente et opkald fra blandt andre Røde Kors meget snart. - Nu har det været sommer, og mange har afventet situationen, men nu kan vi se at der ikke er nogen løsning lige om hjørnet. Så nu vil vi tage den dialog og se, om medierne vil hjælpe med at samle ind, siger hun. Den årlige Danmarksindsamling foregår i februar, men der er simpelthen for lang tid til, mener hun. - Det kan Syrien ikke vente på. Det har ikke været muligt at få en kommentar fra DRs mediedirektør, Gitte Rabøl, der sidder med den endelige beslutning i forhold til, om der skal laves et indsamlingsshow. Fredag morgen kom det frem, at en million af de syriske flygtninge er børn. Og størstedelen af dem er under 11 år gamle. Det skrev Unicef og FNs flygtningeorganisation, UNHCR, i en pressemeddelelse fredag. - Der kommer ikke ret mange penge ind til børnene til Syrien, siger Steen M. Andersen, der er generalsekretær i Unicef. Unicef har med de seneste kampagner samlet 1,5 millioner kroner ind, og det er kun lidt mere, end hvad kampagnerne koster at lave. Og det er markant mindre, end organisationen tidligere har samlet ind til ofre for naturkatastrofer.",Organisationer: Lav dog et tv-show til fordel for Syrien,http://dr.dk/nyheder/udland/organisationer-lav-dog-et-tv-show-til-fordel-syrien,2013-08-23 16:30:00+00:00
2012-10-22T04:42:00+00:00,"Den jordanske efterretningstjeneste har anholdt 11 mænd mistænkt for at planlægge terrorangreb i hovedstaden Amman. Målet var shoppingcentre og vestlige diplomater. Det skriver britiske BBC. Den jordanske efterretningstjeneste mistænker de 11 anholdte for at ville udføre angreb med bomber, bilbomber, automatvåben og mortergranater. Våbene var smuglet ind fra det borgerkrigsramte naboland Syrien. Alle anholdte havde jordansk statsborgerskab, siger en talsmand for den jordanske regering. De anholdte har ifølge den jordanske efterretningstjeneste rejst ind og ud af Syrien flere gange og har i længere perioder fået træning af oprørsgrupper i landet. Jordan har taget imod over 200.000 flygtninge fra det borgerkrigsramte naboland - og har de seneste måneder anholdt flere fundamentalister ved den nordlige grænse til Syrien. Men det er første gang kongeriget direkte er blevet truet siden oprøret i Syrien startede sidste år. Angrebet har været planlagt siden juni og skulle føres ud i livet den 9. november; syv-års-dagen for bombeattentatet på tre store hoteller i det centrale Amman, der i 2005 dræbte 60. Jordan indledte i 1994 en fredsaftale med nabolandet Israel og har tætte bånd med flere vestlige lande. Det har betydet, at kongeriget ofte har været mål for al-Qaeda og andre væbnede terror-grupper.",11 anholdt for terrorplaner i Jordan,http://dr.dk/nyheder/udland/11-anholdt-terrorplaner-i-jordan,2012-10-22 04:42:00+00:00
2012-10-18T16:52:00+00:00,"En selvmordsbomber slog torsdag til kun 300 meter fra indenrigsministeriet i Syriens hovedstad, Damaskus. Der er ingen meldinger om sårede eller dræbte, siger en sikkerhedskilde. Manden udløste sine sprængladninger i et kvarter i den sydvestlige del af byen, hvor der ligger afdelinger af efterretningstjenester. Bombeangrebene i Damaskus har været hyppige under den opstand, der har været i landet siden marts sidste år. Her kæmper oprørere for at få bugt med landets leder, Bashar al-Assad. Den 18. juli slog en selvmordsbombemand til mod hjertet af regimet militære kommando, da han blandt andet dræbte tre af præsident Bashar al-Assads sikkerhedschefer: Forsvarsministeren, en general samt Assads egen svoger. Oprøret i Syrien begyndte i marts sidste år som reformvenlige protester, men ændrede sig til at blive et væbnet oprør, da der opstod kampe mellem demonstranter og Assads styrker. Urolighederne i Syrien har ifølge kilder i oppositionen kostet mindst 23.630 civile livet, mens over 8000 soldater og 1200 militærdesertører også er omkommet. FN har advaret om, at der i år kan blive helt op til i alt 700.000 syrere, som er flygtet eller vil flygte til nabolande på grund af den eskalerende konflikt. Antallet af flygtninge er lige nu på mere end 343.000.",Kraftig eksplosion ryster Damaskus,http://dr.dk/nyheder/udland/kraftig-eksplosion-ryster-damaskus,2012-10-18 16:52:00+00:00
2012-10-13T10:35:00+00:00,"Netop som FN's fredsmægler, Lakhdar Brahimi, er rejst til Istanbul for at forsøge at finde en løsning på konflikten mellem Syrien og Tyrkiet, rækker de syriske myndigheder selv hånden ud og åbner op for et sikkerhedssamarbejde med nabolandet. Syriens statslige nyhedsbureau Sana rapporterer, at udenrigsministeriet i Damaskus i dag har søgt at indgå i en direkte kommunikation med de ansvarlige på den tyrkiske side. Syrerne satser på at få sat en mekanisme i værk med tyrkerne for at genoprette sikkerheden på begge sider af grænsen og samtidig sikre begge landes suverænitet. Det sker efter flere dage med uro ved den syrisk-tyrkiske grænse, hvor der er blevet kastet granater ned fra begge sider. Alene lørdag er 24 blevet dræbt i Syrien, oplyser aktivister ifølge nyhedsbureauet dpa. De tilspidsede spændinger har fået FN til at sende sin særlige udsending Lakhdar Brahimi til Istanbul, hvor han skal mødes med blandt andre den tyrkiske udenrigsminister, Ahmet Davutoglu, i et forsøg for at dæmpe gemytterne. Besøget kommer blot få dage efter, at Tyrkiet har meldt ud, at der er blevet fundet russisk-produceret militærudstyr på et syrisk passagerfly, der blev tvunget til at lande i Ankara. Syrien har nægtet, at flyet havde militært udstyr om bord. Konflikten mellem de to lande bunder blandt andet i, at hundredtusindvis af syriske flygtninge på grund af borgerkrigen har søgt tilflugt i Tyrkiet.",Syrien klar til sikkerhedsamarbejde med Tyrkiet,http://dr.dk/nyheder/udland/syrien-klar-til-sikkerhedsamarbejde-med-tyrkiet,2012-10-13 10:35:00+00:00
2009-03-26T16:12:13+00:00,"Op imod 750 mennesker er blevet dræbt i løbet af marts i det sydlige Sudan i forbindelse med sammenstød afledt af kvægtyverier. Det oplyser FN's flygtningehøjkommissariat, UNHCR. Ifølge UNHCR fortsætter sammenstødene i Jonglei-delstaten. De involverede er medlemmer af befolkningsgrupperne Nuer og Murle, som beskylder hinanden for at stjæle kvæg. Sammenstødene har forværret de i forvejen forfærdelige forhold for flygtningene i det sydlige Sudan, der i 1983-2005 var skueplads for en borgerkrig mellem kristne og muslimer. Flere end 1,5 millioner mennesker er døde under borgerkrigen, der endte med etableringen af det autonome Sydsudan.",750 dræbt under sammenstød i Sydsudan,http://dr.dk/nyheder/udland/750-draebt-under-sammenstoed-i-sydsudan,2009-03-26 16:12:13+00:00
2012-09-30T13:04:00+00:00,"Det er en glad, rørt og taknemmelig Isabel Allende, DR Nyheder møder: - Danmark er meget generøs overfor mig, smiler hun og fortæller om, hvordan hun har fortalt H. C. Andersens eventyr for sine børn og børnebørn. - Både H. C. Andersen og jeg elsker at fortælle historier; og at se lyset i øjnene på børn, der hører et eventyr. Hun måtte forlade sit hjemland Chile, da et militærkup væltede hendes onkel, præsident alvador Allende i 1972. Efter ti år i udlændighed skrev hun gennembrudsromanen ""Åndernes Hus"", som gjorde hende verdensberømt og i stand til at leve et stjerneliv i Californien i USA. - Åndernes Hus var et direkte angreb mod militærdiktaturet i mit hjemland, smiler Isabel Allende og betoner, at modstanden mod vold og diktatur gennemsyrer hele forfatterskabet: - Alle mine bøger er opaget af social retfærdighed og feminisme. Hendes eget liv ligner næsten eventyret om den grimme ælling, der vokser op og bliver en smuk svane: - Jeg var en grim ælling, indtil jeg begyndte at bruge make-up, griner verdensstjernen på besøg i Eventyrets By, Odense.",Eventyrdronning med kant,http://dr.dk/nyheder/kultur/eventyrdronning-med-kant,2012-09-30 13:04:00+00:00
2013-08-14T06:00:00+00:00,"Når Israel og Palæstinas embedsfolk i dag sætter til forhandlingsbordet for at tale om fred i Mellemøsten, er det første gang i tre år, at de to parter mødes. Derfor er sikkerheden da også i top inden forhandlingerne starter, fortæller DRs udsendte medarbejder i Mellemøsten, Michael S. Lund. - Selv om det kun er de to landes udsendinge, der mødes i første omgang, så er alt omkring forhandlingerne tophemmeligt. Amerikanerne, som står som forhandlingsledere, har da også gjort det klart, at intet kommer til at slippe ud om forhandlingerne undervejs, forklarer han. Mens omstændighederne om forhandlingerne således er hengemt i mystik, er det sikkert, at fire store emner kommer til at fylde på dagsordenen: - Det kommer til at handle om de israelske bosættelser i Palæstina, Jerusalem, grænsetrækning og de millioner af flygtninge, der stadig befinder sig i Jordan og Syrien, siger Michael S. Lund. Om forhandlingerne bliver en succes, er straks mere uklart. Det handler dybest set om, hvor langt de to lande er klar til at strække sig, mener Michael S. Lund: - Det bliver afgørende, hvor langt de to lande vil gå. Åbner de op undervejs, kan der ske meget, siger han. Det er der dog meget lidt, der tyder på, da både det israelske og palæstinensiske bagland står stejlt på sine rettigheder og krav. - De, jeg har snakket med, er meget meget skeptiske. De har svært ved at tro på, at det kan lykkedes. Man har prøvet så mange gange før, så det er svært ved at se, hvad der skulle blive anderledes denne gang, siger Michael S. Lund.",Israel-Palæstina-forhandlinger begynder i dag,http://dr.dk/nyheder/udland/israel-palaestina-forhandlinger-begynder-i-dag,2013-08-14 06:00:00+00:00
2012-09-20T07:46:00+00:00,"En britisk soldat fødte et barn i Camp Bastion i Afghanistan. Hun var udsendt i krigen, og ifølge britiske The Guardian vidste hun ikke, hun var gravid. Det sker sjældent, siger underviser på jordemoderuddannelsen på Metropol i København Signe Beck. - For langt de fleste er det tydeligt, for menstruationen udebliver, siger Signe Beck, som også selv er jordemoder. Kvinder i ekstreme situationer kan derimod have så uregelmæssig menstruation, at de ikke lægger mærke til, at den udebliver. - Hun kan have tænkt, ""jeg er jo i krig, så det er nok derfor"", siger hun, og henviser til, at flygtninge kan opleve det samme. Det kan også spille ind, at soldaten var veltrænet. - Kvinder i ekstremt god form kan også være så uregelmæssige, at de ikke tænker over udeblivelsen, siger Signe Beck. Signe Beck har aldrig selv prøvet, at stå med en kvinde, som ikke kendte til sin graviditet. Men... - Jeg har oplevet, at kvinder synes, det var ubelejligt at indrømme, at de er gravide, siger hun. Soldater i britisk militær må ikke være gravide eller med småbørn, og soldaten bliver derfor fløjet hjem med barnet.","Jordemoder: Normalt kender man sin graviditet, men...",http://dr.dk/nyheder/indland/jordemoder-normalt-kender-man-sin-graviditet-men,2012-09-20 07:46:00+00:00
2012-09-08T18:49:00+00:00,"Det meste af byen Aleppo, Syriens største by, mangler vand, efter at en vigtig rørledning lørdag blev ødelagt nord for byen. Det oplyser Det Syriske Observatorium for Menneskerettigheder. - Den vigtigste rørledning for vand er ødelagt ved bydelen Bustan al-Basha. Den er vigtig, fordi den forsyner hele byen, siger en talsmand for menneskeretsgruppen. Det er uklart, hvordan røret blev ødelagt. Men aktivister siger, at der var kampe i gang mellem oprørsmilitser og regeringssoldater. Der er også rapporter om flyangreb i området, da vandforsyningen stoppede. Den lokale Koordinationskomité, der er en sammenslutning af oppositionsgrupper, lægger skylden for lækagen på regeringshæren, som komitéen siger ramte røret med bomber. I en video, der er udsendt af komitéen, visses der billeder af store mængder vand i gaderne omkring det sted, hvor rørledningen er ødelagt. Lørdag aften var over halvdelen af byens indbyggere uden vand, mens resten af byen kunne mærke, at trykket var lavt i vandhanerne. Også andre steder i Syrien var der lørdag hårde kampe. I hovedstaden Damaskus angreb regeringssoldater en bydel, hvor der bor mange palæstinensiske flygtninge. Her har oprørsmilitser i de seneste dage gemt sig og udført angreb mod hæren. Hidtil har præsident Bashar al-Assads militær anvendt bombefly og artilleri ved angreb på oprørsgrupperne. Men angrebene lørdag blev udført af soldater med støtte af kampvogne. Der ingen oplysninger om antallet af dræbt lørdag. Men menneskeretsgrupper siger at mindst 170 mennesker blev dræbt under kampe fredag. /ritzau/AFP",Krigsramte Aleppo mangler vand,http://dr.dk/nyheder/udland/krigsramte-aleppo-mangler-vand,2012-09-08 18:49:00+00:00
2012-09-07T07:31:41+00:00,"Snesevis af mennesker blev natten til fredag reddet fra et forlist fartøj ud for den italienske ø Lampedusa. Men snesevis af personer savnes, rapporterer italienske medier. Den italienske kystbevogtning, politi og Nato-fartøjer deltager i eftersøgningen efter overlevende. Nogle af de overlevende siger, at der var op mod hundrede personer om bord på båden. De ombordværende på fartøjet var personer, der forsøgte at komme illegalt til Europa. Mange indvandrere fra Afrika forsøger at komme til Lampedusa i håb om at komme videre til det europæiske kontinent. Under krigen i Libyen og i forbindelse med Det Arabiske Forår har tusinder risikeret den farefulde færd over Middelhavet i små overfyldte fartøjer til den lille italienske ø, der ligger halvvejs mellem Tunesien og Italien. I forbindelse med det arabiske forår valgte Italien blandt andet at give seks måneders midlertidig opholdstilladelse til over 20.000 tunesere, som oven på optøjerne i deres hjemland var flygtet til Lampedusa. Flere ulykker Mindst 58 mennesker druknede, da en båd med illegale flygtninge på vej til Europa forliste ud for Tyrkiet torsdag. Omkring 40 mennesker blev reddet. Skibets kaptajn og hans hjælper blev anholdt. Skibet stødte på et klippeskær ud for Ahmetbeyli på den tyrkiske vestkyst tæt på græske øer, siger en lokal embedsmand. /ritzau/AFP",Mange savnes efter forlis i Middelhavet,http://dr.dk/nyheder/udland/mange-savnes-efter-forlis-i-middelhavet,2012-09-07 07:31:41+00:00
2013-07-28T09:58:00+00:00,"Indbyggerne i det konfliktramte Mali begyndte søndag morgen trods diverse dødstrusler at drage mod landets valgsteder, hvor de skal stemme om, hvem der skal være den vestafrikanske nations nye præsident. Valget betragtes som et vigtigt skridt på vejen mod at genoprette fred og stabilitet efter et militærkup i marts sidste år, og et islamisk oprør, der fik Frankrig til at sende 4500 soldater til den tidligere koloni i januar. Det danske forsvar bidrog med et transportfly. Sikkerheden vil ifølge flere udenlandske medier være skærpet, da mange områder fortsat er plaget af uro og konflikt. Så sent som lørdag aften truede en islamisk gruppe med forbindelse til al-Qaeda da også med at angribe valglokaler, offentlige kontorer, militærlejre og politi under valget. Samtidig opfordrede de alle indbyggere til ikke at stemme. Men søndag formiddag tegnede der sig ifølge nyhedsbureauet AFP et pænt billede af valget, hvor indbyggerne angiveligt trodser truslerne om voldelige angreb og strømmer til landets valglokaler. 27 kandidater, heriblandt tre tidligere premierministre og en kvinde, kæmper om at lede Mali i de kommende fem år. Den midlertidige præsident, Diacounda Traore, er som medlem af overgangsregeringen udelukket fra at deltage i valgkampen. Det internationale samfund har presset Mali til at holde valg 28. juli for at sikre, at landet vender tilbage til et demokratisk styre, inden det får udbetalt 4,3 milliarder dollar (24,4 milliarder kroner) i udviklings- og genopbygningshjælp. På trods af optimisme om valgets udfald, har FNs Højkommissariat for flygtninge, UNCHR, givet udtryk for bekymring for Malis flere end en halv million internt eller eksternt fordrevne menneskers mulighed for at stemme. I tillæg er Malis nationale valgkommission bekymret for, at fejl i valglisterne kan blive brugt af tabende kandidater til at skabe uro efter søndagens valg. /ritzau/AFP",Malierne trodser trusler og strømmer til valgsteder,http://dr.dk/nyheder/udland/malierne-trodser-trusler-og-stroemmer-til-valgsteder,2013-07-28 09:58:00+00:00
2012-08-29T04:01:00+00:00,"Zimbabwe-forfatteren Tendai Tagarira, som i to år har boet i Aarhus, fordi han var forfulgt i sit hjemland, truer nu med at indlede en sultestrejke. Han føler ikke, at man fra integrationsmyndighederne anerkender hans virke som forfatter. - Jeg skriver, og jeg er aktivist, og jeg har ret til at blive anerkendt som sådan, når folk skal tilrettelægge et integrationsprojekt for mig, siger Tendai Tagarira. Han har i to år boet i Aarhus i forbindelse med den såkaldte friby-ordning, som giver sikkert ophold til forfulgte forfattere. Han truer med at gå i sultestrejke, fordi integrationsmyndighederne i Aarhus ikke i tilstrækkeligt omfang tilgodeser hans arbejde med som forfatter på bl.a. websiden aarhusblog.dk. Tendai Tagarira har flygtningestatus. Men han afviser, at sagen handler om, at han har svært ved at blive behandlet på lige fod med øvrige flygtninge. - Men det er ikke ensbetydende med, at jeg skal tvinges til at gøre noget, jeg ikke har lyst til, eller at man bare kaster vrag på hvordan jeg opfatter mig selv, og det er altså som forfatter, siger han. Borgmester Jacob Bundsgaard mener, at alt er gået helt efter bogen. - Den pågældende forfatter har søgt og fået asyl i Danmark, og så går man jo ind på fuldstændig lige vilkår med alle andre, siger borgmesteren. - Og der bliver altså ikke gjort forskel på folk, uanset om man kommer fra en fribyordning eller om man kommer direkte fra et land, hvor man er blevet truet, siger Jacob Bundsgaard.",Friby-forfatter truer med sultestrejke,http://dr.dk/nyheder/kultur/friby-forfatter-truer-med-sultestrejke,2012-08-29 04:01:00+00:00
2012-08-27T20:06:00+00:00,"Regeringen lægger op til massive besparelser på udlændinges uddannelse i dansk i sit forslag til næste års finanslov. Der er lagt op til besparelser for hele 200 millioner kroner på voksne udlændinges danskundervisning. Det er ud af et samlet budget på knap 1,3 milliarder kroner. Baggrunden for ønsket om den nicifrede sparerunde er en endnu ikke offentliggjort rapport om danskuddannelsen, der viser, at udlændingene falder fra i stor tal under uddannelsesforløbet. Det fremgår af finanslovforslaget. Ifølge rapporten fuldføres omkring 30 procent af alle påbegyndte undervisningsmoduler nemlig slet ikke af kursisterne. Danskuddannelserne retter sig mod såvel flygtninge som familiesammenførte og au pair-piger. I de senere år er et voksende antal elever strømmet til danskuddannelsen, og i 2010 nærmede man sig de 50.000 kursister. Regeringen vil kulegrave området, og en arbejdsgruppe skal finde konkrete forslag til, hvordan man kan spare de 200 millioner kroner, der altså svarer til godt 15 procent af danskuddannelsernes samlede budget. Kulegravningen skal ifølge regeringen få flere kursister til rent faktisk at gøre uddannelsen færdig og i øvrigt øge tilskyndelsen til at påbegynde danskundervisningen, hedder det i finanslovforslaget, der blev lagt frem mandag. Hvis det går, som regeringen håber, skal besparelserne kunne gennemføres ""fra 2013 og frem"". I dag tilbydes som udgangspunkt tre års gratis danskundervisning til alle voksne udlændinge. /ritzau/",Regering vil spare massivt på danskkurser,http://dr.dk/nyheder/politik/regering-vil-spare-massivt-paa-danskkurser,2012-08-27 20:06:00+00:00
2010-10-26T10:22:00+00:00,"Tirsdag kl. 12.30 fremlægger regeringen sit længe ventede - og forsinkede ghetto -udspil. Her vil en række ministre fremlægge i alt 30 punkter, der skal få ""Ghettoen tilbage til Samfundet"", som regeringen kalder det. Allerede nu ved vi, at Regeringen blandt andet lægger op til gøre det nemmere at smide ballademagere ud af deres lejligheder, og at unges straffeattest skal renses hurtigere end i dag, hvis der er tale om småkriminalitet. Det kan gavne deres jobmuligheder. Samtidig skal flygtninge og indvandrere fra ikke-nordiske og ikke-EU lande ikke længere anvises bolig i ghettoer Og så skal børn kunne tvinges i daginstitution - hvis deres sproglige udvikling tilsiger det. Regeringen fremlægger deres samlede ghetto-udspil klokken 12.30 i Socialministeriet.",Regeringen fremlægger ghettoplan,http://dr.dk/nyheder/politik/regeringen-fremlaegger-ghettoplan,2010-10-26 10:22:00+00:00
,,,,
2010-09-24T18:49:40+00:00,"Mindst 4000 civile er flygtet fra de seneste kampe i det sydlige Yemen, oplyser FN's Flygtningehøjkommissariat, UNHCR. Siden søndag har regeringsstyrker forsøgt at bekæmpe omkring 100 militante, der formodes at have tilknytning til al-Qaeda. - Vi er bekymrede for sikkerheden for den befolkning, som er berørt af den nuværende konflikt, siger en UNHCR-talsmand. - Vores vurdering er, at de igangværende sammenstød, der blussede op søndag, indtil videre har tvunget omkring 4000 civile til at forlade deres hjem, siger talsmanden, der samtidig opfordrer Yemens regering til at gøre sit yderste for at sikre, at civile ikke dræbes under kampene. De fleste af de fordrevne har søgt tilflugt i omkringliggende landsbyer og i UNHCR's modtagecenter i byen Mayfaa. Her modtager man normalt flygtninge fra Afrikas Horn, herunder Somalia. Iagttagere siger, at al-Qaeda er blevet styrket i Yemens sydligste provinser.",Tusinder flygter fra kampe i Yemen,http://dr.dk/nyheder/udland/tusinder-flygter-fra-kampe-i-yemen,2010-09-24 18:49:40+00:00
2012-07-22T15:36:00+00:00,"Tyrkiet flyttede søndag jord-til-luft-missiler og militære transportvogne ned til grænsen ved Syrien og øgede dermed landets kampkapacitet i området, skriver det anatolske nyhedsbureau. I en kolonne med militærkøretøjer var mindst fem lastvogne pakket med missilbatterier, viser optagelser fra tv-stationen NTV. Oprustningen sker på et tidspunkt, hvor spændingerne mellem de to lande tager stadig til. Forholdet blev for alvor belastet, da det syriske militær nedskød et tyrkisk militærfly i juni. Tyrkiet rykkede efter nedskydningen af flyet tropper og tunge våben mod grænsen til Syrien. Iagttagere mener dog ikke, at de to lande er tæt på en decideret krig. Tyrkisk politi udkæmpede søndag hårde gadekampe mod stenkastende syriske flygtninge, som protesterede mod mangel på mad og vand i flygtningelejre ved den tyrkisk-syriske grænse. - Vi har ikke fået mad i tre dage, siger en syrisk dreng i en flygtningelejr med 15.000 i byen Kilis. - Gør det af med os! råbte en desperat kvinde med en baby i favnen til tyrkiske politifolk, som passerede forbi urolighederne. Der meldes om lignende uroligheder i en flygtningelejr 90 kilometer derfra. /ritzau/AFP",Tyrkiet flytter missiler til syrisk grænse,http://dr.dk/nyheder/udland/tyrkiet-flytter-missiler-til-syrisk-graense,2012-07-22 15:36:00+00:00
2013-06-17T21:54:00+00:00,"USAs præsident, Barack Obama, har besluttet at udvide den humanitære støtte til ofrene for borgerkrigen i Syrien. Det Hvide Hus sender derfor ekstra 300 millioner dollar eller godt 1,7 milliarder kroner af sted mod landet i Mellemøsten. Halvdelen af pengene går til Syrien, mens resten af millionerne bliver tildelt nabolandene, som kæmper med strømmen af flygtninge. Over 1,5 millioner mennesker har taget flugten, siden konflikten begyndte i foråret 2011. Pengene skal gå til mad, medicin, vand og husly for ofrene i den blodige konflikt. USA har været Syriens største humanitære støtte. Det Hvide Hus har i alt hjulpet med 800 millioner dollar (4,5 milliarder kroner, red.) i løbet af de seneste år. Også den danske regering valgte for nylig at imødekomme en appel fra FN om at donere flere penge til nødhjælp i Syrien. Regeringen sender 100 millioner kroner af sted og hæver dermed det samlede danske bidrag til 330 millioner kroner. Obamas beslutning kommer få dage efter, at det blev afsløret, at det syriske regime har anvendt kemiske våben mod oprørerne. En nyhed, der har fået USA til at skifte kurs i konflikten - nu vil stormagten også yde militær støtte til rebellerne. FN vurderer, at borgerkrigen har kostet mindst 93.000 mennesker livet, hvoraf omkring 6500 af dem er mindreårige. Siden juli 2012 er 5000 mennesker i gennemsnit blevet dræbt hver måned. Konflikten begyndte i foråret 2011, da oprørere demonstrerede med krav om reformer. Siden er blodsudgydelserne eskaleret med oprørerne på den ene side og præsident Bashar al-Assads regime på den anden. /ritzau/Reuters","Syrien-ofre får mere hjælp af USA: 1,7 milliarder på vej",http://dr.dk/nyheder/udland/syrien-ofre-faar-mere-hjaelp-af-usa-17-milliarder-paa-vej,2013-06-17 21:54:00+00:00
2013-06-16T12:48:00+00:00,"Få dage efter, at en FN-rapport vurderede dødstallet i den syriske konflikt til at have passeret 93.000, imødekommer udviklingsminister Christian Friis Bach (R) en appel fra FN om at donere flere penge til nødhjælp i det borgerkrigsramte land. Regeringen sender derfor nu 100 millioner kroner af sted til humanitær hjælp til ofrene for konflikten og hæver dermed det samlede danske bidrag til 330 millioner kroner. - Næsten seks millioner mennesker er fordrevet fra deres hjem, og 8,4 millioner mennesker har akut behov for humanitær bistand. - Det må ikke fortsætte, og vi øger nu indsatsen for at komme de mange berørte af krigen til hjælp, siger ministeren i en pressemeddelelse. Tilsagnet om bistanden kommer, efter at FNs Flygtningehøjkommissariats, UNHCR, tidligere på måneden appellerede til det internationale samfund om at sende cirka 25 milliarder kroner i nødhjælp til krigens ofre. De 100 millioner danske bistandskroner skal ifølge Christian Friis Bach både gå til de omkring 1,6 millioner flygtninge i Syriens nabolande og hjælpe syrerne i det borgerkrigsramte land med at få mad, medicin og anden nødhjælp. - Den styrkede indsats skal via de internationale hjælpeorganisationer give mange af de mennesker, der er flygtet fra Syrien til nabolandene, bedre mulighed for at overleve og at komme igennem krisen, siger udviklingsministeren. Derudover vil over en tredjedel af bistanden blive fordelt mellem danske organisationer, som yder nødhjælp i og omkring Syrien. FN vurderer, at borgerkrigen i slutningen af april havde kostet mindst 93.000 mennesker livet, hvoraf omkring 6500 af dem er mindreårige. Siden juli 2012 er 5000 mennesker i gennemsnit blevet dræbt hver måned i den syriske borgerkrig, der har varet i over to år. Den blodige konflikt begyndte i foråret 2011, da oprørere demonstrerede med krav om reformer. Siden er blodsudgydelserne eskaleret med oprørerne på den ene side og præsident Bashar al-Assads regime på den anden. /ritzau/",Danmark sender 100 millioner kroner til Syriens ofre,http://dr.dk/nyheder/udland/danmark-sender-100-millioner-kroner-til-syriens-ofre,2013-06-16 12:48:00+00:00
2013-06-07T11:58:00+00:00,"Poul Henningsen (1894-1967) havde mange talenter. Han var arkitekt og lampemager, skribent, lyriker, redaktør og filmskaber, men først og fremmest var han aldrig bange for at sige sin mening. Også selv om det betød, at han gennem livet måtte stå på mål for benhård kritik, udskældning og tilsvining. PH er blevet kaldt helt, landsforræder, salonkommunist, blåøjet borgerlig, kulturradikal, nedbryder, pladderhumanist, småborgerlig, antiautorieter kunstner, pædagog og pornograf, oprører og provokatør. Og det er netop målet med Hans Hertels biografi, at vise dette mangefacetterede billede af multikunstneren gennem de mange og meget forskellige kapitler, som hans liv bestod af. I august læser og diskuterer vi Nina Trige Andersens 'Profession Filippiner - kvinder på arbejde i Danmark gennem fire årtier' i Fagbogklubben. Du kan bestille bogen på www.bibliotek.dk Bogen stiller blandt andet skarpt på sprogkunstneren og legebarnet PH, der skrev viser og revyer. På tiden som (den første) redaktør på forbrugerbladet 'Tænk', som han påtog sig på trods af, eller måske netop på grund af, sin stærke modstand til forbrugssamfundet eller industridiktaturet, som han kaldte det. Den fortæller også om tiden som filminstruktør på 'Danmarksfilmen' fra 1935, en film der for alvor fik lagt PH for had, og som endte med at blive redigeret til uigenkendelighed, blandt andet på grund af filmens brug af jazz-musik og billedet af en pløjende landmand i korte bukser. Vi hører også om tiden som krigsflygtning i Sverige og det efterfølgende retsopgør, i hvilket PH bragte sig i skudlinjen, blandt andet ved at forsvare de tyske flygtninge, som han så som ofre, og derfor mente blev behandlet uretmæssigt. Hertels biografi er langt fra rosenrød. Også PHs mange selvmodsigelser og fejlskøn gennem de mange virksomme år, har fået plads i bogen, der er rigt illustreret med genfundet arkivmateriale som karikaturerer, klip fra scrapbøger og fotos.",Hans Hertel: 'PH - en biografi',http://dr.dk/nyheder/kultur/kulturklubber/hans-hertel-ph-en-biografi,2013-06-07 11:58:00+00:00
2012-07-04T19:32:00+00:00,"På grund af den stadig mere håbløse situation i Syrien er endnu en general og et antal soldater deserteret og har onsdag krydset grænsen til Tyrkiet. Generalen er den 15. af højeste rang, der har forladt den konfliktramte nation, siger en tyrkisk diplomat. I alt 66 mennesker flygtede fra Syrien til nabolandet Tyrkiet onsdag. Ud over generalen har to oberster og adskillige soldater og deres familier forladt Syrien, siger diplomaten, der kræver at være anonym. Omkring 85 syriske regeringssoldater, heriblandt en general, flygtede mandag over grænsen til Tyrkiet. Soldaterne er flygtet sammen med deres familier, skrev det tyrkiske nyhedsbureau Anatolia. Omkring 300 deserterede soldater har inden for de seneste uger søgt tilflugt i Tyrkiet. Myndighederne i Ankara har ved flere lejligheder sagt, at Tyrkiet vil holde grænsen åben for flygtninge. Op mod 100.000 syrere er flygtet fra landet, siden oprøret mod præsident Bashar al-Assads styre begyndte i marts sidste år, og FN vurderer, at tallet vil nå op på omkring 185.000, inden året er omme. /ritzau/AFP",Nok en syrisk general deserterer til Tyrkiet,http://dr.dk/nyheder/udland/nok-en-syrisk-general-deserterer-til-tyrkiet,2012-07-04 19:32:00+00:00
2012-07-02T20:52:00+00:00,"På grund af volden i Syrien er omkring 85 regeringssoldater, heriblandt en general, mandag flygtet over grænsen til nabolandet Tyrkiet. Soldaterne er flygtet sammen med deres familier, skriver det tyrkiske nyhedsbureau Anatolia. Omkring 300 deserterede soldater har inden for de seneste uger søgt tilflugt i Tyrkiet. Myndighederne i Ankara har ved flere lejligheder sagt, at Tyrkiet vil holde grænsen åben for flygtninge. Op mod 100.000 syrere er flygtet fra landet, siden oprøret mod præsident Bashar al-Assads styre begyndte i marts sidste år, og FN vurderer, at tallet vil nå op på omkring 185.000, inden året er omme. Efter Syriens nedskydning af et tyrkisk F-4 Phantom-jagerfly for godt en uge siden er forholdet mellem de to nabolande blevet mere end anstrengt. Den tyrkiske premierminister, Recep Tayyip Erdogan, har flere gange truet Syrien. Tyrkiet vil ikke finde sig i nye provokationer, og myndighederne i Ankara vil reagere øjeblikkeligt på alle krænkelser af den tyrkiske grænse. Det tyrkiske militær har efter egne oplysninger sendt F-16 jagerfly på vingerne mod syriske helikoptere, som nærmede sig den tyrkiske grænse. I forbindelse med to episoder har der været sendt fly i luften fra Nato-basen i Incirlik, ligesom fly fra basen i Batman også har markeret sig. Ifølge den tyrkiske generalstab handler det om rutineflyvninger, idet ingen af de syriske helikoptere har været i nærheden af tyrkisk luftrum. /ritzau/dpa",85 syriske soldater er flygtet til Tyrkiet,http://dr.dk/nyheder/udland/85-syriske-soldater-er-flygtet-til-tyrkiet,2012-07-02 20:52:00+00:00
2012-06-24T11:14:00+00:00,"Syriske grænsesoldater var søndag i kamp med ""terrorister"", som havde infiltreret landet fra Tyrkiet, og flere af dem blev dræbt, skriver det officielle syriske nyhedsbureau. Nyhedsbureauet skriver, at episoden skete nær en syrisk grænsepost i provinsen Latakia. De to lande har en fælles grænse på omkring 600 kilometer. Flere end 30.000 syrere har søgt tilflugt i nabolandet Tyrkiet, mens den blodige konflikt raser i Syrien. Flygtningene er indkvarteret langs grænsen i lejre, som drives af hjælpeorganisationen Tyrkisk Røde Halvmåne. Tyrkiet, som engang var en af Syriens nære allierede, brød med Assad, da han begyndte at slå hårdt ned på demonstrationerne. Mange medlemmer af Den Frie Syriske Hær opholder sig i dag i Tyrkiet. Tyrkiet siger, at det ikke støtter oprørerne med våben. Organisationer, der følger konflikten i Syrien, siger, at mindst 14.400 mennesker er dræbt under det foreløbig 15 måneder lange oprør mod præsident Bashar al-Assad. Syrien skød fredag et tyrkisk militærfly ned, da det befandt sig i internationalt luftrum, hvilket har forværret forholdet mellem de to lande dramatisk. Tyrkiet har anmodet Nato om at tage sagen ved et møde tirsdag. EU's udenrigsministre drøfter krisen mandag, og Storbritannien siger, at de vil tage den op i FN's Sikkerhedsråd. Tyrkiets udenrigsminister siger, at flyet blev skudt ned i internationalt luftrum. I en erklæring fra Tyrkiets premierminister, Recep Tayyip Erdogan, hedder det, at Ankara vil tage alle nødvendige skridt, når alle kendsgerninger om nedskydningen er kendt. /ritzau/Reuters",Syrien øger fokus på Tyrkiets grænse,http://dr.dk/nyheder/udland/syrien-oeger-fokus-paa-tyrkiets-graense,2012-06-24 11:14:00+00:00
2012-06-24T10:23:00+00:00,"Eftersøgningshold har lokaliseret stedet, hvor vraget af det tyrkiske fly, der fredag blev skudt ned af syrisk militær, befinder sig, oplyser tyrkisk stats-tv. Ifølge nyhedsbureauet Reuters er flyets koordinater fundet i syrisk farvand på omkring 1300 meters dybde. Det tyrkiske udenrigsministerium siger, det ikke kan bekræfte oplysningerne. Samtidig kommer det frem, at Tyrkiet har sendt en officiel klage til Syrien over nedskydningen. Tidligere søndag erkendte Tyrkiets udenrigsminister, at flyet ved en fejl var havnet i syrisk territorium, men han fastslog, at Syrien skød militærflyet ned, da det befandt sig i internationalt luftrum. De to ombordværende piloter er endnu ikke fundet. Syrien har hele tiden sagt, at nedskydningen af flyet, der var af typen F-4 Phantom, skete over syrisk territorialfarvand. I en erklæring fra Tyrkiets premierminister, Recep Tayyip Erdogan, hedder det, at Ankara vil tage alle nødvendige skridt, når alle kendsgerninger om nedskydningen er kendt. Tyrkiet har et spændt forhold til regimet i Damaskus, efter at have taget imod 30.000 civile flygtninge, og efter at have kritiseret regimet i Damaskus mange gange.",Tyrkisk fly fundet i syrisk farvand,http://dr.dk/nyheder/udland/tyrkisk-fly-fundet-i-syrisk-farvand,2012-06-24 10:23:00+00:00
2010-09-20T08:31:53+00:00,"Mens Israels nuværende premierminister Benjamin Netanyahu netop nu forhandler en fredsplan med sin palæstinensiske modpart Mahmoud Abbas, har den tidligere israelske premierminister Ehud Olmert afsløret detaljer i en meget konkret plan for fred - en plan fra 2008, som måske rummer grundlæggende elementer i en fremtidig aftale. Olmert blev tvunget til at træde tilbage i slutningen af 2008 efter vedholdende anklager om korruption, men inden da var han i realitetsforhandlinger med palæstinenserne om en fredsaftale, der skulle bilægge over 60 års konflikt mellem jøder og palæstinensere. Det israelske udspil i de amerikanskstøttede forhandlinger i 2008 lagde op til en tostatsløsning, hvor palæstinenserne ud over Gaza-området ville få over 90 procent af Vestbreddens areal plus mindre områder i bytte. De to palæstinensiske områder skulle forbindes via en transportkorridor gennem Israel. Palæstinenserne skulle have hovedstad i arabiske områder i Østjerusalem, mens den omstridte gamle by i Jerusalem skulle under fælles israelsk, palæstinensisk, jordansk, saudi arabisk og amerikansk administration. Udspillet faldt i første omgang på, at Israel kun ville tillade 20.000 palæstinensiske flygtninge i at vende tilbage til deres tabte hjemstavn i Israel. 700.000 palæstinensere flygtede eller blev fordrevet i forbindelse med dannelsen af den israelske stat i 1948, og palæstinenserne stod og står fast på, at de og deres efterkommere skal have lov til at vende tilbage. I 2008 invaderede israelske styrker Gaza, hvorefter fredsforhandlingeren brød endeligt sammen. Kort efter gik Olmert af. I en tale i aftes, hvor Olmeret fremlagde den detaljerede gennemgang af fredsplanen fra 2008, sagde den tidligere premierminister, at han er overbevist om, at en endelig fredsløsning nødvendigvis vil blive nogenlunde som beskrevet: - I har hørt dens hovedelemnter her i aften, sagde han.",Mulig fredsplan i Mellemøsten afsløret,http://dr.dk/nyheder/udland/mulig-fredsplan-i-mellemoesten-afsloeret,2010-09-20 08:31:53+00:00
2013-05-27T06:38:00+00:00,"- Vi skal prøve alle andre udveje først, siger formand for Dansk Socialrådgiverforening, Majbritt Berlau, om det såkaldte forældrepålæg, hvor kommunen kan trække forældrene i offentlige ydelser, hvis børnene pjækker fra skole eller bryder loven. - Forældrepålæg er et værktøj, som man skal bruge meget forsigtigt, fordi det betyder, at man opgiver at lave aftaler med forældrene, og man umyndiggør dem i stedet for, siger Majbritt Berlau. Reaktionen fra landets socialrådgivere, der administrerer forældrepålægget, kommer efter social- og integrationsminister Karen Hækkerups nye pakke, der skal få ikke etnisk danske forældre mere på banen for at løse deres børns problemer. Pakken består af seks initiativer til 25 millioner kroner, hvor et af dem er øget brug af forældrepålægget. Men det kan have store konsekvenser for familier, der bliver udsat for mindre børneydelser, og derfor skal det også fremover bruges meget forsigtigt, mener socialrådgiverformanden. - Det kan have den konsekvens, at forældrene bliver mere sure på den unge, som de i forvejen har svært ved at håndtere. Samtidig kan mindre søskende mærke det i familiens økonomi, forklarer Majbritt Berlau. Samtidig vil øget brug af pålægget ramme en række forældre, som ikke kan agere anderledes, selvom kommunen truer dem med pålægget. - Det skal jo være forældre, som har mulighed for at blive påvirket af det incitament, men hvis de ikke har det, fordi de for eksempel er traumatiserede flygtninge, så har pålægget jo ingen indflydelse overhovedet, siger Majbritt Berlau. Ud over forældrepålæg rummer pakken også en række blødere initiativer som blandt andet uddannelse af pædagoger til at takle børn og forældre. Og her er socialrådgiverne anderledes positive. - Det er fornuftigt, at ministeren sætter fokus på området, og vi opfatter det, som et signal til, at vi skal drøfte, hvordan vi bliver endnu bedre til det her, fortæller Majbritt Berlau. Ifølge en Rambøll-rapport har 26 ud af 85 kommuner brugt forældrepålægget mellem en og tre gange hver. /ritzau/",Socialrådgivere: Forældrepålæg skal bruges forsigtigt,http://dr.dk/nyheder/politik/socialraadgivere-foraeldrepaalaeg-skal-bruges-forsigtigt,2013-05-27 06:38:00+00:00
2013-05-22T14:12:00+00:00,"Få jurister fra Udlændingestyrelsen står mellem 195 afghanske tolke og asyl i Danmark. Tolkene har ikke mulighed for at klage, oplyser Amnesty International, der frygter en discount-screening, efter at et folketingsflertal med forsvarsminister Nick Hækkerup (S) i spidsen onsdag fremlagde planerne for, hvad man skal gøre for at sikre de afghanske tolke, som har arbejdet for de danske styrker i Afghanistan. - Vi er glade for, at man forlader sin oprindelige position og tager ansvar for problemet, men vi frygter, at visiteringen bliver den eneste sagsbehandling, som tolkene får, siger Amnestys juridiske konsulent Claus Juul til Ritzau. Danmark vil nemlig sende repræsentanter fra Udlændingestyrelsen til Afghanistan for at lave en individuel vurdering af sikkerhedssituationen for den enkelte tolk. - Hvis jurister fra Udlændingestyrelsen siger, at du ingen problemer har, du skal visiteres til en lokal løsning, så har man i princippet fået en discount asylsagsbehandling uden klageadgang til Flygtningenævnet og uden mulighed for advokathjælp, siger Claus Juul. Amnesty foreslår som et tillæg til forsvarsminister Nick Hækkerups model, at jurister fra Dansk Flygtningehjælp tager med Udlændingestyrelsen til Afghanistan for at vurderer trusselsbilledet for de omkring 200 tolke. Forslaget bygget på proceduren, som den er i dag, når Dansk Flygtningehjælp og Udlændingestyrelsen visiterer FN-flygtninge til genbosætning i Danmark under de såkaldte kvoterejser. På den måde kan Dansk Flygtningehjælp gennemgå tolkenes situation, hvis Udlændingestyrelsen vurderer en sag som åbenbart grundløs. - Hvis Dansk Flygtningehjælp er enig med Udlændingestyrelsen, om at en afghansk tolk ikke har noget at være bange for, så har vi ikke noget problem med, at screeningen er det sidste ord, forklarer den juridiske konsulent. - Men hvis Dansk Flygtningehjælp ikke er enig, så skal den pågældende tolk have et dansk visum, så de kan komme til Danmark og få en normal asylsagsbehandling, fortæller Claus Juul. Hvis tolkene er truet af for eksempel Taliban i Afghanistan, kan de få asyl i Danmark, lyder tilbuddet, som regeringen, Venstre, De Konservative og Liberal Alliance står bag. /ritzau/",Amnesty frygter discount-screening af tolke,http://dr.dk/nyheder/politik/amnesty-frygter-discount-screening-af-tolke,2013-05-22 14:12:00+00:00
2013-05-22T12:16:00+00:00,"Korruptionen i Afghanistan har nået et niveau, der svarer til 20 procent af landets bruttonationalprodukt. Det har FN fastslået i en omfattende undersøgelse, og problemets størrelse får ifølge udviklingsminister Christian Friis Bach Danmark til at sætte skrap kontrol på de 520 millioner kroner, der hvert år sendes til det krigshærgede land - Der er meget massiv korruption i Afghanistan, og det er stærkt bekymrende. Meget af korruptionen handler om bestikkelse. Man skal bestikke sig i stedet for at betale sin fartbøde, og folk bestikker sig til at få stillinger og uddannelser, siger Christian Friis Bach til DR Nyheder. I FNs rapport kan man blandt andet læse, at 60 procent af de afghanere, der søger en offentlig stilling, lægger bestikkelse ved ansøgningen. I weekenden sagde den danske brigadegeneral Flemming Agerskov fra NATOs antikorruptionsenhed i Afghanistan til flere medier, at danske bistandsmidler forsvinder i korruptionens mørke. Han anslog, at op til en trediedel af de 520 millioner danske bistandskroner går til korruption. Men her erklærer ministeren sig uenig. - De undersøgelser, vi har lavet om udviklingsbistanden, viser heldigvis et meget lavere niveau, men der skal holdes godt øje, siger Christian Friis Bach og tilføjer: - Vi holder benhårdt øje med hver eneste krone og kræver revisionsrapporter, åbenhed og analyser. Vi ved, at vi løber en risiko i Afghanistan for korruption, men vi ved også, at der er en stor risiko ved ikke at engagere os i Afghanistan. Den handler om krig og konflikt og om flygtninge og terror.",Afghanere bestikker sig til job,http://dr.dk/nyheder/udland/afghanere-bestikker-sig-til-job,2013-05-22 12:16:00+00:00
2013-05-21T08:16:00+00:00,"Blandt politikere og faglige organisationer hersker der stor tilfredshed med den redningsplan, der skal holde hånden under langtidsledige dagpengemodtagere. Mandag aften indgik regeringen aftale med Enhedslisten, men i Uddannelsesforbundet raser man over aftalens finansiering. - Samlet set synes jeg, det er uanstændigt, at man midlertidigt redder en udsat gruppe ved at tage pengene fra et tilbud hos en anden udsat gruppe, der forsøger at få en platform i Danmark, siger formand Hanne Pontoppidan. Frem til udgangen af 2016 bliver der nemlig taget 584 millioner kroner fra danskuddannelsen til voksne udlændinge. Helt konkret bliver pengene taget fra udenlandske arbejdstagere, studerende og au pairs, der i stedet for en ordinær danskuddannelse får en kortere og billigere intro-dansk-uddannelse. Såfremt udlændinge gennemfører intro-dansk kurset, kan de blive tilbudt en ordinær dansk uddannelse, og det har man en forhåbning om i Uddannelsesforbundet. - Vores håb er, at kursisterne holder ved, og at de faktisk gennemfører deres introdansk og derefter starter på en reel danskuddannelse, hvis de har tænkt sig at blive i landet, siger Hanne Pontoppidan. Dagpengeaftalen betyder samtidig, at uddannelsesretten for flygtninge og familiesammenførte udvides fra tre til fem år. Den del af aftalen bliver rost af Hanne Pontoppidan, der længe har plæderet for, at man forlænger perioden. - Der er kursister, som ikke kan opnå at bestå deres danskuddannelse inden for de tre år, der er. Og med alle de besparelser, der har rullet ind over området de seneste år, bliver der færre timer, og dermed bliver det svære at bestå inden for tre år, siger hun. De samlede besparelser på området løber ifølge aftaleteksten fra Finansministeriet op i 158 millioner kroner i 2014, 197 millioner kroner i 2015, og 229 millioner kroner i 2016. /ritzau/",Uddannelsesforbund revser dagpengeaftalens finansiering,http://dr.dk/nyheder/politik/uddannelsesforbund-revser-dagpengeaftalens-finansiering,2013-05-21 08:16:00+00:00
2012-06-14T21:31:00+00:00,"En selvmordsbombemand sprængte torsdag sig selv i luften tæt ved et vigtigt tempel syd for Syriens hovedstad Damaskus, netop som mange pilgrimme var ved at samles i forbindelse med en højtidsdag. Mindst 14 mennesker blev såret ved attentatet. På landsplan har vold og sammenstød mellem regeringssoldater og oprørere kostet mindst 35 mennesker livet torsdag oplyser Det Syriske Observatorium for Menneskerettigheder. Flere hundrede tusinde sunnimuslimer, heraf mange fra nabolandet Iran, valfarter hvert år til Sayyida Zeinab helligdommen, der er oprettet til minde for profeten Muhammeds datters datter. Helligdommen ligger syd for Damaskus i et område, hvor mange irakiske flygtninge holder til. Næsten samtidig med bombesprængningen i Damaskus eksploderede en bombe i byen Idlib i den nordlige del af Syrien. Her blev et endnu ukendt antal syriske soldater dræbt, siger lokale aktivister. Den internationale udsending og mægler for Syrien, Kofi Annan, advarer om, at den nu 16 måneder lange opstand mod præsident Bashar al-Assad nærmer sig ""en total sekterisk krig"". Torsdag ankom observatører fra FN til kystbyen al-Haffe ved Middelhavet. Det skete dagen efter, at syriske regeringssoldater sagde, at de havde renset byen for væbnede oprørere. Oprørsstyrker siger til gengæld, at de frivilligt forlod byen for at undgå et blodbad. - Byen er stort set tom for indbyggere. Der ligger lig mange steder. De fleste offentlige bygninger ligger i ruiner, hedder det i en erklæring fra observatørerne. Det endelige dødstal efter sammenstødene i al-Haffe er ukendt.",Endnu en blodig dag i Syrien: Vold koster 35 mennesker livet,http://dr.dk/nyheder/udland/endnu-en-blodig-dag-i-syrien-vold-koster-35-mennesker-livet,2012-06-14 21:31:00+00:00
2013-05-16T18:19:00+00:00,"Tyrkiets premierminister, Recep Tayyip Erdogan, er torsdag i Washington, hvor han ifølge iagttagere har forsøgt at overtale præsident Barack Obama til at styrke USAs rolle i den syriske konflikt. Men ved en fælles pressekonference var der enighed mellem de to ledere. - Tyrkiet ønsker at optrappe den diplomatiske indsats for at forhindre flere blodudgydelser, siger Erdogan, og Obama giver udtryk for det samme. - Vi er enige om, at præsident Al-Bashar Assad må gå. Tiden for hans tyranniske regime er forbi, siger den amerikanske præsident, som holdt en fælles pressekonference med den tyrkiske regeringsleder. Men Obama fastslår også, at der er ikke nogen magisk formel, hvordan man kan håndtere en så voldelig og vanskelig situation. - Hvis der var, så tror jeg, at Erdogan og jeg allerede ville have handlet, siger han. Men iagttagere understreger, at Erdogan længe har været utålmodighed over for USAs og de øvrige vestlige landes forsigtighed i forbindelse med Syrien. Ankara har sagt, at det ønsker mere støtte til oprørsbevægelsen, og Tyrkiet har også advokeret for en flyvefri zone i Syrien, hvilket ville skabe sikre steder for oprørerne. Men forslaget har ikke vundet gehør blandt de vestlige allierede. Risikoen for en spredning af det syriske kaos synes at tage til dag for dag, og Erdogan er under pres for at handle, da Tyrkiet blandt andet giver den syriske oprørsbevægelse lov til at reorganisere sig på tyrkisk territorium. Samtidig har omkring 400.000 syriske flygtninge søgt tilflugt i Tyrkiet. - Ankara er på vagt over for en udvikling, hvor Vesten hylder den tyrkiske politik, men samtidig holder sig på afstand og ikke kommer med konkret støtte, siger en vestlig diplomat til AFP. Washington opfatter Tyrkiet, som har en 900 kilometer lang grænse til Syrien, og som har Natos næststørste hær, som en central brik i planlægningen af et nyt Syrien uden Assad-regimet. /ritzau/Reuters",Tyrkiets premierminister ønsker et mere aktivt USA i Syrien,http://dr.dk/nyheder/udland/tyrkiets-premierminister-oensker-et-mere-aktivt-usa-i-syrien,2013-05-16 18:19:00+00:00
2010-08-22T18:50:00+00:00,"De seneste par år har Red Barnet satset hårdt på at genopbygge hundredvis af skoler, som Taliban ødelagde i Swatdalen i Pakistan. Nu starter arbejdet forfra igen. Det fortæller Red Barnets generalsekretær, Mimi Jakobsen, som besøger Swatdalen i Pakistan. - Hele byer er omdannet til stenørkener, og hundredvis af skoler er væk. Men midt i de akutte problemer med sygdom og mangel på mad og vand, tænker børnene også på deres skole, siger Mimi Jakobsen over telefonen fra Pakistan. I alt er cirka 5000 skoler blevet ødelagt langs floden Indus. De skoler, der ikke er ødelagt bliver brugt til at huse flygtninge. - Når vi virkelig lægger vægt på at få penge ind lige nu, så er det ikke kun fordi, der er en uoverskuelig nødsituation lige nu. Der er en kæmpe opgave i de kommende år. Vi har været her i 30 år, og vi bliver ved med at være her, siger hun. Red Barnet vil forsøge at etablere en form for skolegang så hurtigt som muligt. - Der er brug skolerne for at få styr på børnenes liv, og vi skal allerede nu midt i katastrofen begynde at lave noget skoleagtigt for børnene, siger Mimi Jacobsen. Søndag besøgte hun en sundhedsklinik og mødte nogle af de mange børn, som lige nu bliver ramt af for eksempel diarré, tyfus og hudsygdomme. - Jeg talte med mange børn, og selv om de er syge, så er de mest bekymret for, hvornår de kan komme i skole igen. De ved, at skolen er deres håb om en fremtid, siger Mimi Jakobsen. /ritzau/",Pakistans børn har mistet skoler,http://dr.dk/nyheder/udland/pakistans-boern-har-mistet-skoler,2010-08-22 18:50:00+00:00
,,,,
2010-07-01T11:10:00+00:00,"Svensk fodbold er blevet ramt af en tragedie. I en spilleklub i Södertälje blev midtbanespilleren Eddie Moussa fra klubben Assyriska skudt og dræbt, da klubben blev stormet af flere gerningsmænd, som skød efter gæsterne. To personer blev dræbt, og Eddie Moussa er altså en af dem. Politiet har endnu ingen spor af gerningsmændene, men udtaler, at de tilsyneladende gik målrettet efter de personer, der blev ramt. Eddie Moussa var sidste sæson meget tæt på at rykke op i den bedste svenske række med sin klub, der dog tabte den afgørende play-off-duel mod Djurgården. Assyriska er en indvandrerbaseret klub i Södertälje, der blev dannet i 1971 af assyriske flygtninge fra Tyrkiet. Klubben har tidligere spillet i Allsvenskan, og Eddie Moussa, der er libanesisk statsborger, har spillet i klubben i hele sin karriere. I 2003 var klubben i den svenske pokalfinale.  ",Svensk fodboldspiller dræbt i spilleklub,http://dr.dk/sporten/fodbold/svensk-fodboldspiller-draebt-i-spilleklub,2010-07-01 11:10:00+00:00
2010-06-17T04:46:00+00:00,"Et jordskred i Burma - også kaldet Myanmar - har kostet mindst 46 mennesker livet. Det oplyser landets statslige medier. Jordskredet er forsaget af flere dages kraftigt regnvejr og fandt sted i den vestlige del af landet nær grænsen til Bangladesh. Uvejret er det værste i flere år, siger de lokale myndigheder. Broer, boliger og andre bygninger blev skadet af regnskyllerne, der var på mere end 33 centimeter i Rakhine-staten, skriver avisen New Light of Myanmar. Nogle områder oplevede oversvømmelser på en hel meter, skriver avisen. Jordskred forårsaget af voldsom regn er ikke ualmindelige i Burma på grund af landets udbredte skovrydninger. Mindst 55 mennesker har mistet livet i det sydøstlige Bangladesh, ligesom tusinder er blevet gjort hjemløse, oplyser politiet i Bangladesh. Teknaf-regionen er et af de hårdest ramte områder. Området huser blandt andet mange tusinder af etniske Rohingya-flygtninge fra Burma.",46 dræbt af jordskred i Burma,http://dr.dk/nyheder/udland/46-draebt-af-jordskred-i-burma,2010-06-17 04:46:00+00:00
2012-04-29T21:05:46+00:00,"Sudan har erklæret grænseområdet mod Sydsudan i undtagelsestilstand efter en række væbnede sammenstød i området i de seneste måneder. Tre delstater er omfattet af nødretten, hedder det i en resolution fra præsident Omar al-Bashir. Samtidig har en guvernør i en af grænsestaterne givet 12.000 etniske sydsudanesere en uge til at forlade landet. De nationalistiske strømninger er blevet voldsomt intensiveret i Sudan, efter at Sydsudan besatte nabolandets oliefelt for 10 dage siden. Det skete samtidig med, at Sudan bombarderede mål i Sydsudan under de hidtil voldsomste kampe siden sydsudaneserne opnåede uafhængighed. Kampene kan eskalere til en regulær krig mellem de to lande, Sultan Kwaje, som blev født i den sydlige del af Sudan, og som har boet i nord i tre årtier, siger, at han pludselig er blevet en udlænding som følge af konflikten. Sudans regering har fyret ham fra hans job i den offentlige sektor, ligesom det er sket for titusindvis af andre sydsudanesere i nord. Omkring 500.000 er teknisk set blevet gjort til illegale flygtninge, - Jeg vil blot ud herfra, siger Kwaje, som lever i et slumområde i udkanten af Sudans hovedstad, Khartoum. Omkring 400.000 sydsudanesere, som oprindelig kom til Sudan på flugt fra fattigdom og konflikt, er vendt hjem i de seneste to år. Mange er nu ved at gøre sig klar til den lange rejse tilbage fra lejre, hvor de bor i interimistiske hytter af lerklinede træhytter, mens de venter på at få papirer i orden, hvilket kan vare lang tid. /ritzau/AFP",Sudan indfører nødret ved grænse,http://dr.dk/nyheder/udland/sudan-indfoerer-noedret-ved-graense,2012-04-29 21:05:46+00:00
2012-04-25T19:26:00+00:00,"Danmark har allerede bidraget med ti millioner kroner til FN's humanitære landefond for Syrien. Men hvis der er behov mere støtte, så er den danske regering åben over for at spytte ekstra i kassen. Det fastslog udviklingsminister Christian Friis Bach (R) på et uformelt møde med FN's tidligere generalsekretær, nu særlige udsending for Syrien, Kofi Annan i København. - Hvis der er én person i verden, der kan bringe parterne i Syrien til forhandlingsbordet, så er det Kofi Annan, og jeg lovede ham vores fulde støtte til både observatøropgaven og FN's nødhjælpsfond, siger Christian Friis Bach efter mødet. - Men vi har givet tilsagn om yderligere engagement, hvis der bliver behov for det. Det er noget, vi vil se på, siger han. FN vurderer, at over en million syrere har behov for nødhjælp i form af mad og adgang til blandt andet sundhedsydelser. - Det er Annans plan, vi sætter hele vores lid til og giver vores opbakning lige nu. Der er skabt spæde resultateter i forhandlingerne, selvom der jo hele tiden også er rapporter om, at tingene går den forkerte vej, siger udviklingsministeren. De seneste måneders kampe i Syrien har medført et stort antal flygtninge og internt fordrevne, der nu opholder sig under vanskelige forhold i andre dele af Syrien eller i nabolandene. /ritzau/",Danmark åben for mere støtte til Syrien,http://dr.dk/nyheder/politik/danmark-aaben-mere-stoette-til-syrien,2012-04-25 19:26:00+00:00
2012-04-16T12:51:00+00:00,"Sudans parlament i hovedstaden Khartoum har mandag enstemmigt vedtaget en erklæring om, at Sydsudan er en fjende, efter at sydsudanske styrker har invaderet vigtige oliefelter. - Regeringen i Sydsudan er en fjende, og alle sudanske statslige myndigheder skal behandle Sydsudan i overensstemmelse hermed, hedder det i parlamentets resolution. Efter afstemningen opfordrede parlamentsformand Ahmed Ibrahim El-Tahir den lovgivende forsamling til at vælte Sudans Folkets Befrielsesbevægelse (SPLM), som regerer i syd. - Vi oplyser, at vi vil konfrontere SPLM, indtil vi får afsluttet bevægelsens regime i Sydsudan. Vi vil samle alle vore kræfter om at opnå dette mål, siger han. Det internationale samfund har opfordret til tilbageholdenhed, efter at voldsomme kampe begyndte med en bølge af luftangreb mod Sydsudan, hvis militær forrige tirsdag erobrede Sudans vigtigste olieregion, Heglig, fra den sudanske hær. Det er de mest intense kampe siden juli 2011, da Sydsudan løsrev sig efter en folkeafstemning med et massivt ja i forbindelse med den fredsaftale, der afsluttede 22 års borgerkrig. Med Sysudans løsrivelse mistede styret i Khartoum 75 procent af dets olieproduktion og indtægter på millioner af dollar. Tilbage stod Heglig som Sudans vigtigste center for olieproduktion. De seneste kamphandlinger sker efter væbnede sammenstød omkring Heglig. De begyndte 26. marts. Sydsudan mener, at Heglig ikke er en del af Sudans territorium. Samtidig har de hårde kampe i grænseområdet mellem Sudan og Sydsudan affødt en næsten uoverskuelig humanitær situation, oplyser Internationalt Røde Kors' hjælpeagentur, mens flygtninge strømmer til de allerede overfyldte lejre. /ritzau/AFP",Sudan: Sydsudan er en fjende,http://dr.dk/nyheder/udland/sudan-sydsudan-er-en-fjende,2012-04-16 12:51:00+00:00
2012-04-09T11:11:00+00:00,"To syrere er dræbt i et skyderi tæt ved en flygtningelejr på grænsen mellem Syrien og Tyrkiet. 15 andre er såret ved samme angreb, siger lokale embedsmænd til det tyrkiske nyhedsbureau Anatolia. - Antallet af sårede, der blev bragt ind i Tyrkiet, nåede op på 17, men to af dem døde senere, siger en embedsmand. Flere detaljer står ikke umiddelbart helt klart, men embedsmandens udtalelse tyder på, at skyderiet fandt sted på den syriske side af grænsen. En kilde i det tyrkiske udenrigsministerium siger imidlertid, at skuddene blev affyret fra Syriens side hen over grænsen og mod en flygtningelejr, der huser mange af de syrere, der har forladt deres hjemland på grund af de blodige uroligheder. De første meldinger lød på, at tre personer var såret. - Efter den episode blev den syriske charge d'affaires i Ankara indkaldt, og vi har krævet et stop for det, siger en embedsmand i det tyrkiske udenrigsministerium. Mohammad Abdelqader, der er en af flygtningene i lejren i grænsebyen Kilis, siger til nyhedsbureauet Reuters, at han overværede skyderiet. Han oplyser, at to syrere blev dræbt og to andre såret i angrebet, men det kunne ikke umiddelbart bekræftes fra anden side. Det er ikke umiddelbart klart, om der er tale om en eller flere skudepisoder. Tidligere meddelte Det Syriske Observatorium for Menneskerettigheder, der følger situationen i Syrien, at der har været voldsomme kampe mellem syriske sikkerhedsstyrker og oprørere tæt ved en grænseovergang mellem den syriske by Azaz og Kilis.",Syrere dræbt ved flygtningelejr i Tyrkiet,http://dr.dk/nyheder/udland/syrere-draebt-ved-flygtningelejr-i-tyrkiet,2012-04-09 11:11:00+00:00
2012-04-08T12:36:00+00:00,"Den øgede vold i Syrien er helt uacceptabel, fastslår FN-udsending Kofi Annan, der anklager præsident Bashar al-Assads styre for at have brudt sine løfter om at stoppe blodsudgydelserne. - Jeg er chokeret over de seneste meldinger om en stigning i volden og overgreb i adskillige byer og landsbyer i Syrien. Det har ført til alarmerende mange dræbte, flygtninge og fordrevne, og det er i strid med de forsikringer, jeg har fået, siger Annan. Ifølge Annans fredsplan skal Syrien trække sine styrker ud af byerne, hvorefter parterne skal indlede en våbenhvile på tirsdag. Men foreløbig er der ingen tegn på, at det kommer til at ske. - Idet vi nærmer os fristen tirsdag den 10. april, vil jeg minde den syriske regering om behovet for fuld implementering af dens forpligtelser og understrege, at den nuværende optrapning af volden er uacceptabel, siger Annan. Tidligere søndag oplyste det syriske udenrigsministerium, at regeringsstyrkerne kun vil blive trukket tilbage, hvis oppositionen kan give en skriftlig garanti for, at den vil stoppe volden. Begge sider beskylder hinanden for at optrappe konflikten forud for fristen tirsdag. Tidligere søndag sagde oppositionsaktivister, at syriske regeringsstyrker sender raketter ned over landsbyer i Idlib-provinsen, og at dusinvis af mennesker er dræbt. Kofi Annan, der er tidligere generalsekretær for FN, står i spidsen for FN's og Den Arabiske Ligas forsøg på at stoppe blodsudgydelserne i Syrien. Han har fået regimet i Damaskus til at acceptere en fredsplan bestående af seks punkter, der blandt andet omfatter våbenhvile og forhandlinger med oppositionen. /ritzau/Reuters",Chokeret Kofi Annan: Volden i Syrien er helt uacceptabel,http://dr.dk/nyheder/udland/chokeret-kofi-annan-volden-i-syrien-er-helt-uacceptabel,2012-04-08 12:36:00+00:00
2013-03-12T09:03:00+00:00,"Mens konflikten i Syrien går ind i sit tredje år og de daglige blodsudgydelser fortsætter, påpeger Unicef, at der er stor risiko for at miste en hel generation, da krigen ødelægger alle de fremskridt, som var sket for syriske børn i de seneste årti. - Hele vejen omkring dem ødelægges deres drømme og muligheder, og deres ret til en barndom tages fra dem, siger FNs børneorganisation i en ny rapport om den høje pris, Syriens børn og unge betaler for konflikten. - Børn lever dagligt i en ekstrem risiko. De bliver dræbt, lemlæstet og gjort forældreløse, understreger Unicef i rapporten, som henviser til, at mange skoler er ødelagte, og at almindelige fornødenheder - også vand og mad - er vanskeligt at skaffe. Dertil kommer, at utallige børn lider af psykiske traumer efter at have set familiemedlemmer blive dræbt og leve i konstant frygt. To millioner syrere er internt fordrevne - heraf er 800.000 børn. Over en halv million børn er flygtninge i Jordan, Libanon, Tyrkiet, Irak og Egypten, og tusindvis strømmer ud af landet hver uge. Unicef vil i en optrappet indsats kæmpe for at undgå, at Syriens børn bliver en tabt generation, og organisationen sætter ind med øget hjælp til sundhed, sund mad og sygdomsforebyggelse samtidig med, at der vil blive investeret mere i børns uddannelse. Direktøren for Unicef, Anthony Lake, opfordrer det internationale samfund til at samarbejde for børnenes skyld. - Vi må redde dem fra afgrunden- for deres skyld og for Syriens skyld i fremtidige generationer, siger Anthony Lake i en pressemeddelelse. Unicef arbejder sammen med 40 partnere i et omfattende netværk om blandt andet at bringe forsyninger til 10 millioner mennesker og sørge for vaccinationer til flere millioner børn med mobile klinikker i hele Syrien. Mange børn har fået krænket deres rettigheder gennem blandt andet seksuelle overgreb, rekruttering som børnesoldater og tortur. Unicef har bedt verdenssamfundet om godt 1,1 milliard kroner for at kunne imødekomme børnenes behov, men indtil nu er kun 20 procent af midlerne kommet ind. /ritzau/",FN: Syriens konflikt skaber en tabt generation,http://dr.dk/nyheder/udland/fn-syriens-konflikt-skaber-en-tabt-generation,2013-03-12 09:03:00+00:00
2012-03-20T14:58:00+00:00,"EUs udenrigschef Catherine Ashton er kommet i israelsk unåde, efter hun i dag holdt tale til en konference i Bruxelles om palæstinensiske flygtninge. I talen fordømte hun tab af børneliv over hele verden og nævnte i samme åndedrag det franske skoleskyderi, sidste års massakre i Norge, de 22 børn, der for nyligt omkom i en schweizisk busulykke og børn, der har mistet livet som følge af uroligheder i Gaza. Og de udtalelser har vakt Israels vrede. Premierminister Benjamin Netanyahu havde i dag følgende kommentar til de franske medier: - Det, der går mig på, er sammenligningen af overlagte barnemord og de israelske forsvarsstyrkers defensive aktiviteter, der er beregnet til at ramme terrorister, som bruger deres egne børn som menneskelige skjolde. Israels forsvarsminister Ehud Barak ser også Ashtons udtalelser som et forsøg på at drage en parallel. Han kalder sammenligningen ""dybt forargende og virkelighedsfjern"". EUs udenrigschef Catherine Ashton nægter imidlertid at have forsøgt at sammenligne Toulouse-angrebet med situationen i Gaza. Hendes talsperson har netop udstedt en erklæring, hvori Ashton fordømmer drabene på de jødiske skolebørn i Frankrig. I samme erklæring bliver det nævnt, at hun ""i sin tale refererede til tragedier over hele verden, der koster barneliv, og på absolut ingen måde drog paralleller mellem Toulouse-angrebet og situation i Gaza-striben.""",Nu går der storpolitik i fransk skoleskyderi,http://dr.dk/nyheder/udland/nu-gaar-der-storpolitik-i-fransk-skoleskyderi,2012-03-20 14:58:00+00:00
2012-03-05T09:31:00+00:00,"Jacques Blum, en af landets store samfundsdebatører og tidligere formand og talsmand for Det Mosaiske Troessamfund, er død, skriver Berlingske. Han blev 67 år. Jacques Blum blev født i Sverige i 1945 som statsløs flygtning af polsk-tyske forældre. Kort efter fødslen kom Jacques Blum til Danmark, hvor han som 18-årig opnåede dansk statsborgerskab. Blum var lektor i kultur- og religionssociologi og forskede blandt andet i minoriteter. Han havde sine meningers mod og gik tit i rette med gængse opfattelser med en bidende ironi, som kunne tolkes nedladende. Blandt andet var han særdeles aktiv i debatten omkring Israels rolle i Mellemøsten samt jødernes stilling i Danmark og Europa. Han var på et tidspunkt formand og siden talsmand for Det Mosaiske Troessamfund, der organiserer cirka 2400 af landets jøder. Han modtog flere gange dødstrusler for sine meninger og var blandt andet skarp i sine fordømmelser af den muslimske organisation Hizb-ut-Tahrir, der opfordrede til drab på jøder. Han er tidligere blevet dømt for bagvaskelse og injurier, da han kaldte forfatter og arkivar Frede Farmand for nazist. Jacques Blum blev fyret fra en stilling som lektor på Teologisk Fakultet ved Københavns Universitet i forbindelse med en omlægning af fakultetets virkeområde. - Selv betragter jeg min fyring som klart usaglig og vilkårlig. På fakultetet findes der folk, som ikke bryder sig om mig, sagde han dengang. Han har ligeledes været tilknyttet universiteterne i Roskilde og Lund. /ritzau/",Jacques Blum er død,http://dr.dk/nyheder/kultur/jacques-blum-er-doed,2012-03-05 09:31:00+00:00
2013-02-01T07:00:00+00:00,"""Jeg er etnisk dansk, så langt min familie kan spores på begge sider, og jeg er vokset op i Danmark, men alligevel kommer jeg - ligesom en del indvandrere - fra et land, præget af fattigdom og religiøsitet jomfrudyrkelse og så meget snak om hellig krig at PET ville spidse ører, hvis det var i dag."" Gretelise Holm har samfundet noget at sige. Det mærker man, hvis man læser hendes krimier, og det gælder ikke i mindre grad selvbiografien 'Jesus, pengene og livet' hvorfra ovenstående citat stammer. I bogen beskriver den i dag succesfulde journalist og forfatter sine første 25 år. Barndommen udfolder sig i efterkrigstidens Sønderjylland under trange kår i en børneflok på 8, med en mor der lever efter streng kristen moral, og en far der ikke er bleg for at uddele tørre tæsk. Gentagende økonomiske kollaps og drømmen om et bedre liv betyder og familien konstant flytter omkring på egnen, hvor de bor i huse af ""pap"", uden rindende vand og elektricitet. Med afsæt i sin egen historie får Gretelise Holm pustet liv i en anden - den glemte danmarkshistorie fra samfundets nederste lag. Det gør hun blandt andet ved at fortælle om sine forældres liv som børneslaver og om det danske hykleri i opgøret efter 2. verdenskrig, der fik store konsekvenser for både de tyske flygtninge og hendes egen onkel. Med både humor og et skarpt samfundskritisk blik beskriver Gretelise Holm sin vej gennem livet som ""karl og pige"", som flittig skolepige og ung journalist i Kolding og senere på de store københavnske dagblade.","Gretelise Holm: 'Jesus, pengene og livet'",http://dr.dk/nyheder/kultur/kulturklubber/gretelise-holm-jesus-pengene-og-livet,2013-02-01 07:00:00+00:00
2013-01-30T12:55:00+00:00,"FNs generalsekretær Ban Ki-moon fordømmer de vedvarende rædsler i Syrien og opfordrer onsdag indtrængende parterne til at afslutte volden, ligesom han søger støtte til at løse en situation, som bliver stadigt værre for hver dag, der går. Ordene falder på den donorkonference, der onsdags holdes i Kuwait By, hvor også Danmarks udviklingsminister, Christian Friis Bach (R), deltager. Den danske minister medbringer 30 millioner kroner, som skal uddeles gennem Verdensfødevareprogrammet, WFP. - Hvor mange flere mennesker skal dræbes, hvis den nuværende situation fortsætter, siger Ban til deltagerne på donorkonferencen, der har til formål at indsamle 1,5 milliarder dollar (8,35 milliarder kroner) til FNs humanitære arbejde. - Jeg appellerer til alle parter og særligt den syriske regering til at sætte en stopper for drabene... i menneskelighedens navn stop drabene og stop volden, siger FNs leder. Flere end 60.000 mennesker er blevet dræbt siden begyndelsen af den foreløbig 22 måneder lange konflikt i Syrien, oplyser FN. En embedsmand fra Golfens Samarbejdsråd, en gruppe af seks Golfstater, siger, at der ved middagstid onsdag er afgivet løfte om et beløb på en milliard dollar (5,5 milliarder dollar) efter løfter om 300 millioner dollar hver fra Saudi Arabien, Kuwait og De Forenede Arabiske Emirater. FN advarede mandag om, at uden flere penge vil organisationen ikke være i stand til at hjælpe de millioner af syrere, der er på flugt eller internt fordrevne i landet. Organisationen opfordrer donorerne til at opfylde målet på 1,5 milliarder dollar. Fire millioner syrere, der fortsat befinder sig i hjemlandet, har behov for mad, husly og andre former for hjælp, mens over 700.000 syriske flygtninge i nabolandene også har brug for hjælp. Ifølge FN er halvdelen af de berørte børn. /ritzau/Reuters",FN: Penge hjælper syrere men stopper ikke krig,http://dr.dk/nyheder/udland/fn-penge-hjaelper-syrere-men-stopper-ikke-krig,2013-01-30 12:55:00+00:00
2010-02-17T05:39:00+00:00,"En bedraget amerikansk lottovinder får nu et plaster på såret. En domstol i Austin i Texas, har tilkendt ham de penge, der kan skrabes sammen efter den mand, som stak af med lottosedlen. Ufaglærte Willis Willis var den heldige, der vandt en million dollars på sin lottokupon. Men en ekspedient i en dagligvareforretning stak af med sedlen, da Willis mødte op for at få bekræftet vindernummeret. Ekspedienten nåede at modtage en check på 750.000 dollars, og menes nu at være i sit fødeland, Nepal. Men myndighederne fik spærret en bankkonto, og beslaglagde gaver som flygtningen havde givet slægtninge i USA. Det beløber sig til 395.000 dollars, og de penge får Willis Willis. Ekspedienten - ja han bliver jo nok i Nepal.",Lottogevinsten forsvandt til Nepal,http://dr.dk/nyheder/udland/lottogevinsten-forsvandt-til-nepal,2010-02-17 05:39:00+00:00
2010-02-15T02:39:00+00:00,"På grund af den økonomiske krise er de seneste års store indvandring af håndværkere og anden udenlandsk arbejdskraft i 2009 vendt til et fald, viser den seneste opgørelse over antallet af opholdstilladelser fra Udlændingeservice, skriver Kristeligt Dagblad. I alt fik lidt over 53.000 udlændinge lov til at opholde sig i Danmark i de første 11 måneder af 2009. Det er et betydeligt fald i forhold til 2008, hvor knap 70.000 fik opholdstilladelse i hele året.. Derimod er tallene nogenlunde stabile, når det gælder andre former for indvandring: Sidste år kom omkring 4.800 indvandrere kom til Danmark ved familiesammenføring eller adoption, og det svarer til de seneste fem års tal. Tallene er også stabile, når det gælder flygtninge der har fået asyl: Sidste år drejede det sig om 1.217 personer og det svarer til de senere års antal.",Færre udlændinge arbejder i Danmark,http://dr.dk/nyheder/indland/faerre-udlaendinge-arbejder-i-danmark,2010-02-15 02:39:00+00:00
2010-01-17T05:56:00+00:00,"Antallet af afrikanske bådflygtninge, der ankommer til Spanien over Middelhavet, er faldet med 45 procent i 2009 i forhold til 2008, siger den spanske indenrigsminister, Alfredo Perez Rubalcaba. Han tilskriver det kraftige fald et bedre politiarbejde. I alt blev der sidste år registreret 7285 illegale afrikanske flygtninge, der med båd søgte at nå til den spanske kyst eller til De Kanariske Øer, viser de officielle tal. I 2008 var tallet 13.425. - Den finansielle krise har haft en indvirkning på den illegale indvandring fra Latinamerika, men faldet i antallet af små både fra Afrika skyldes først og fremmest politiets arbejde samt hjemsendelser og samarbejde med oprindelseslandene, heriblandt Algeriet, Mauritanien, Senegal og Mali, siger Rubalcaba. Faldet i antallet af nyankomne afrikanske bådflygtninge kommer samtidig med en skarp stigning i arbejdsløsheden i Spanien, særligt blandt indvandrere.",Halvt så mange bådflygtninge fra Afrika,http://dr.dk/nyheder/udland/halvt-saa-mange-baadflygtninge-fra-afrika,2010-01-17 05:56:00+00:00
2013-12-21T10:43:00+00:00,"Den russiske olierigmand Mikhail Khodorkovskij, som fredag blev løsladt efter 10 års fængsel, fløj straks til Berlin, hvor han takkede den tidligere tyske udenrigsminister Hans-Dietrich Genscher. Den diplomatiske veteran har tilsyneladende spillet en afgørende rolle for løsladelsen. I månedsvis har Genscher forhandlet med russerne om Khodorkovskijs løsladelse og endda to gange fået foretræde for præsident Vladimir Putin. - Min særlige tak går til hr. Hans-Dietrich Genscher for den personlige rolle, han har spillet i min skæbne, siger Mikhail Khodorkovskij i en skriftlig udtalelse. Søndag middag har Khodorkovskij indkaldt til en pressekonference i den tyske hovedstad for at fortælle om sine fremtidsplaner, siger hans talsmand til nyhedsbureauet dpa. Olierigmanden har været en ivrig kritiker af ledelsen i Kreml, og Khodorkovskij bliver i Vesten betragtet som politisk fange. Han havde antydet, at han ville træde ind i politik og udfordre præsident Putin, før han blev fængslet i 2003. Under anklager for hvidvaskning af penge og skatteunddragelse i sit energiselskab Yukos blev han efterfølgende idømt en dom på ni år - den blev senere forlænget. Den 50-årige Khodorkovskij var tidligere Ruslands rigeste mand. Han blev fredag modtaget i lufthavnen i Berlin-Schönefeld af Hans-Dietrich Genscher, der var Tysklands udenrigsminister gennem 18 år. - Det er meget bevægende for mig at se en mand, der har lidt så meget, komme ud i friheden. Han har betalt en meget høj pris for sine politiske holdninger, siger den 86-årige Genscher til Spiegel Online. Hans-Dietrich Genscher er en af tysk politiks grand old men og æresformand for det liberale FDP, som ved forbundsdagsvalget i efteråret for første gang nogensinde røg ud af Forbundsdagen. Han var udenrigsminister fra 1974 til 1992 og har altid haft kampen for frihed som et af sine pejlemærker. Hans stjernestund som udenrigsminister kom, da han i september 1989 fra den vesttyske ambassades altan i Prag kunne overbringe flere tusinde østtyske flygtninge den glade besked, at de frit kunne rejse til Vesttyskland. To måneder senere faldt Berlinmuren, og den tyske genforening året efter var for den østtyskfødte Genscher en livslang drøm, der gik i opfyldelse. /ritzau/",Khodorkovskij takker tysk eksminister efter løsladelse,http://dr.dk/nyheder/udland/khodorkovskij-takker-tysk-eksminister-efter-loesladelse,2013-12-21 10:43:00+00:00
2011-12-25T17:35:00+00:00,"Det kan ikke lade sig gøre i det næste årti at skabe fred mellem israelere og palæstinensere, og derfor skal den israelske regering satse mere på konflikthåndtering end konfliktløsning. Det siger Israels udenrigsminister, Avigdor Lieberman, i en tale, som han juleaftensdag holdt for diplomater i Jerusalem. - Ligegyldigt hvem som siger, at det er muligt at opnå fred med palæstinenserne i de kommende år, så tager de fejl og vildfører, mener udenrigsministeren, der i forvejen er kendt for at være modstander af fredsprocessen. - Dette er situationen i det næste årti, og vi har behov for at finde ud af, hvordan vi takler det på en måde, som er bedst for begge parter, konstaterer han. Lieberman mener ikke, at man skal lægge ""fundamentet til en ny bygning midt i et jordskælv"". Han henviser til omvæltningerne i den arabiske verden. USA, EU, FN, Rusland og andre internationale aktører mener, at fredsforhandlinger er den eneste vej til at sikre det endelige mål - oprettelsen af en palæstinensisk stat. Men Lieberman mener, at uenighed om palæstinensiske flygtninges status, Jerusalems fremtid og Israels sikkerhed ikke gør det muligt at nå længere. Han beskylder palæstinensernes præsident, Mahmoud Abbas, for at have vist ""sit sande ansigt"" under en nylig rejse til Tyrkiet. Her besøgte Abbas en palæstinensisk fange, som Israel har løsladt. Palæstinenseren dræbte i 2001 en teenager i Israel. - Vi har ingen fredspartner. Abu Mazen viser igen og igen, at han ikke er en partner for noget som helst, mener Lieberman. Abu Mazen er Abbas tilnavn.",Israel afviser fred med Palæstina,http://dr.dk/nyheder/udland/israel-afviser-fred-med-palaestina,2011-12-25 17:35:00+00:00
2011-12-17T06:44:00+00:00,"Hungersnød vil blive endnu et problem for det nye selvstændige Sydsudan. Det er ikke mere end fem måneder siden, at nationen kunne hejse sit flag for første gang. Men siden landet i juli blev uafhængigt fra Sudan, har de to lande været på randen af krig. Sydsudan har samtidig store problemer med at opbygge statslige institutioner og overvinde en økonomisk krise. Krisen betyder, at inflationen i Sydsudan er steget til 79 procent. Og sammen med uregelmæssige regnskyl, som har sat fødevarepriserne i vejret, er tingenes tilstand forværret, melder FN's Fødevareprogram. Sydsudan importerer meget af sin mad fra Sudan, men grænsehandlen er blevet forstyrret af uroligheder. Uroligheder, der kommer af uenigheden om, hvor grænsen skal gå mellem de to lande. Desuden er der en lind tilstrømning af flygtninge fra kampene i Sudan - mere end 80.000 mennesker er flygtet til Sydsudan. Alt i alt er der altså mindre mad til flere mennesker, siger Chris Nikoi. Han er landsdirektør i FN's Fødevareprogram. Og når den importerede mad fra Sudan samtidig koster mange penge på grund af inflationen, ser det skidt ud for den unge nation. - Fødevarepriserne er allerede fordoblet eller tredoblet på nogle områder, og efterlader hundrede tusinder af børn i risiko for underernæring i en afgørende udviklingsmæssig fase af deres unge liv, siger Chris Nikoi. FN's Fødevareprogram og FN's Fødevare- og Landbrugsorganisation anslår, at Sydsudan vil have et underskud på 400.000 tons fødevarer i 2012.",Sult truer tusinder i Sydsudan,http://dr.dk/nyheder/udland/sult-truer-tusinder-i-sydsudan,2011-12-17 06:44:00+00:00
2011-12-12T11:45:00+00:00,"Voldsomme kampe mellem den sudanesiske hær og oprørsstyrker koster mindst 19 mennesker liver i den sydlige stat Kordofan, oplyser en talsmand fra oprørerne ifølge AFP. - Der var heftig kamp. SPLA (oprørsgruppen, red) slog et angreb fra hæren tilbage og dræbte mindst 19, siger Arnu Ngutulu. Det blodige opgør kommer efter tre dages kampe, hvor det er lykkedes oprørerne at fordrive hæren fra flere områder tæt ved den omstridte grænse til det nu selvstændige Sydsudan. - Kampene foregår nu i byen Taruje. SPLA har omringet hæren, der er under et voldsomt pres og snart vil være fordrevet, siger Arnu Ngutulu. Urolighederne kommer blot et par måneder efter, at voldsomme kampe i delstaten Den Blå Nil drev tusindvis på flugt. Ifølge FN's flygtningeorgan, UNHCR, krydsede mere end 27.500 flygtninge grænserne til Etiopien og Sydsudan efter en række blodige sammenstød mellem sudanske styrker og oprørere fra SPLA, som har tætte bånd til Sydsudan. Urolighederne i delstaten den Blå Nil brød ud efter, at Sydsudan blev selvstændig den 5. juli under stor international opmærksomhed. Der er udbredt frygt for, at interne spændinger og grænseproblemer med regeringen i Khartoum i Sudan vil destabilisere Sydsudan. Det afrikanske land har været plaget af kampe, siden Omar Hassan al-Bashir greb magten i Sudan i 1989 og siden har udelukket enhver form for forhandling med oprørerne.",Voldsomme kampe i Sudan koster 19 livet,http://dr.dk/nyheder/udland/voldsomme-kampe-i-sudan-koster-19-livet,2011-12-12 11:45:00+00:00
2012-12-08T09:32:04+00:00,"Mere end 700.000 mennesker er flygtet ud af Syrien, siden oprøret mod præsident Bashar al-Assads styre brød ud i foråret 2011. Samtidigt bliver forholdene for de tilbageblevne stadigt mere bekymrende, blandt andet på grund af vinteren, og Danmark øger nu sit bidrag for at hjælpe dem, der er berørt af konflikten. - Der er nu tale om en omfattende humanitær katastrofe, og derfor giver vi ekstra 50 millioner kroner, siger udviklingsminister Christian Friis Bach (R). De 50 millioner kroner kommer oven i de 100 millioner, som Danmark tidligere - over flere omgange - har ydet til hjælpeindsatsen. Det gør Danmark til en af de største bidragsydere, når det gælder om at hjælpe ofrene for borgerkrigen. Antallet af flygtninge fra Syrien, der opholder sig i Tyrkiet, Libanon, Irak og Jordan, stiger ifølge FN's vurdering til over 700.000 i begyndelsen af 2013. Det samlede antal mennesker med humanitære behov inde i Syrien ventes samtidig at stige fra de nuværende 2,5 millioner til fire millioner inden længe. - Det er stærkt foruroligende og tragisk, at op mod fire millioner mennesker vil få brug for akut nødhjælp til at komme igennem vinteren på grund af en meningsløs konflikt, siger Christian Friis Bach. Den danske hjælp bliver kanaliseret videre via FN-organisationer, der arbejder i området. FN's Børnefond, Unicef, får 20 millioner kroner, FN's krisefond for Syrien, Ocha, modtager 15 millioner kroner, og det samme beløb går til FN's Flygtningehøjkommissariat (UNHCR). Vinteren er hård med gennemsnitstemperaturer omkring frysepunktet i Syrien og omkringliggende lande, hvor de nødlidende befinder sig i eksempelvis teltlejre og nedlagte fabriksanlæg. Syrerne har derfor brug for alt fra mad og vand til tæpper, tag over hovedet, brændsel og sundhedsfaciliteter, lyder det fra Udenrigsministeriet. /ritzau/",Danmark sender millionhjælp til syriske ofre,http://dr.dk/nyheder/udland/danmark-sender-millionhjaelp-til-syriske-ofre,2012-12-08 09:32:04+00:00
2008-08-20T19:32:00+00:00,"Da Rohullah Nikpai onsdag vandt bronze i mændenes 58-kilo-klasse i taekwondo, var det Afghanistans første OL-medalje nogensinde, og det vakte jubel hjemme i Kabul. - Da jeg så, han vandt, hoppede jeg op og gav min søn et kys. Jeg græd, fortæller Ahmad Gayezabi, der kender den afghanske taekwondo-kæmper fra deres dage i flygtningelejren. Da Gayezabi mødte Nikpai, boede de begge i en flygtningelejr i Iran - langt fra 1980'ernes og 1990'ernes krige i Afghanistan. De to venner trænede sammen på et taekwondo-hold for flygtninge. Flere år senere i 2004 kom Gayezabi og Nikpai tilbage til Kabul. Nikpai fortsatte med at træne. Om morgenen løftede han vægte, om aftenen trænede han taekwondo, og indimellem tjente han penge ved at arbejde som barber. For seks måneder siden blev taekwondo-kæmperen så udtaget til det afghanske olympiske hold og Nikpai kunne for første gang træne i en rigtig hal. Nu behøver Nikpai ikke længere at klippe hår eller barbere skæg. Nu har Rohullah Nikpai med sin bronzemedalje indtaget sin plads i den olympiske historie. Og så har Nikpai også fået både et hus og penge fra den afghanske regering.",Fra flygtningelejr til OL-medalje,http://dr.dk/sporten/fra-flygtningelejr-til-ol-medalje,2008-08-20 19:32:00+00:00
2011-12-04T03:50:47+00:00,"Danmark skruer nu bissen på i sagen om den dansk-bahrainske menneskerettighedsaktivist Abdulhadi al-Khawaja, der i Bahrain er idømt fængsel på livstid efter demonstrationer mod landets enevældige styre. Berlingske skriver, at udenrigsminister Villy Søvndal (SF) mandag vil kritisere behandlingen af den kendte aktivist, når han mødes med sin udenrigsministerkollega fra Bahrain i Tyskland til en international konference om Afghanistan. Og Villy Søvndal vil rejse et nyt krav over for styret i den lille golfstat: - De ansvarlige skal retsforfølges, og det vil jeg gøre klart for Bahrains udenrigsminister, siger Villy Søvndal. Den omfattende turtur fremgår af en uafhængig undersøgelsesrapport, som dokumenterer alle de former for overgreb og mishandling, al-Khawaja har stået igennem, siden han blev anholdt i april. Blandt andet har sikkerhedsstyrkerne voldtaget den dansk-bahrainske aktivist, der har dansk statsborgerskab efter at have været politisk flygtning i Danmark i 1990'erne. Amnesty International har gentagne gange opfordret den danske regering til at tilbagekalde Storkorset af Dannebrog, som Bahrains konge fik overrakt af dronning Margrethe i februar 2011. Den opfordring aktualiseres nu, hvor torturen er uafhængigt dokumenteret, mener generalsekretær i den danske afdeling af Amnesty, Lars Normann Jørgensen: - Nu har vi sort på hvidt, at Abdulhadi al-Khawaja har været udsat for tortur, skinhenrettelser og seksuel mishandling. Den danske regering må tage alle diplomatiske muligheder i brug for at få al-Khawaja løsladt uden betingelser, siger han.",Søvndal: Bahrein må retsforfølge tortur,http://dr.dk/nyheder/indland/soevndal-bahrein-maa-retsforfoelge-tortur,2011-12-04 03:50:47+00:00
2012-11-27T09:50:00+00:00,"Når S-SF-R-regeringen tirsdag kl.12.30 fremlægger integrationsudspillet, vil det være med fokus på blandt andet tvangsægteskaber og en plan for den enkelte nytilkomne. Her er hovedlinjerne i udspillet: - Der skal udarbejdes en integrationsplan for alle nyankomne flygtninge og familiesammenførte. - Nedsættelse af et taskforcehold, der skal sætte fokus på gode integrationsmetoder og erfaringer. - Et nationalt integrationsbarometer, der år for år skal tage temperaturen på integration i Danmark. - Islamiske vielser skal underlægges skærpet kontrol: regeringen vil gøre det strafbart med op til fire års fængsel at tvinge andre til at indgå religiøse vielser (vielser, der ikke har borgerlig gyldighed) - Der skal indføres en bedre mulighed for udvisning, hvis en person tvingse til at indgå en religiøs vielse. - Til brug i grundskolen skal der laves undervisningsmateriale om religiøse vielser. Undervisningsmateriale skal oplyse om individuelle rettigheder, ligestilling mellem kønnene, ægteskab og religiøse vielser. - Social- og integrationsministeriet vil undersøge, om reglerne for at få en vielsesbemyndigelse skal ændres. Og så skal religiøse forkyndere undervises i dansk familieretlig praksis med fokus på reglerne om ægteskab og skilsmisse. - Mentor- og støtteordninger for kvinder og unge Kvinder, herunder mindreårige, som fastholdes i et parforhold, og som ønsker skilsmisse eller som allerede mod mandens vilje er blevet skilt. Udspillet bliver præsenteret på regeringens seminar. Social- og integrationsminister Karen Hækkerup (S) glæder sig over, at der er hjælp på vej til kvinder, der ikke frivilligt gifter sig. - Det er jo lige præcis de mennesker, vi sklal give en hjælpende hånd, for de står i en situation, hvor de ikke har de samme frihedsrettigheder som alle os andre. Og vi har jo som borgere selv ret til at vælge, hvem vi vil giftes med, siger Karen Hækkerup. Udspillet bliver præsenteret kl.12.30. Du kan følge det direkte på dr.dk.",Overblik: Her er hovedlinjerne i regeringens integrationsudspil,http://dr.dk/nyheder/politik/overblik-her-er-hovedlinjerne-i-regeringens-integrationsudspil,2012-11-27 09:50:00+00:00
2012-11-26T11:56:00+00:00,"Syriske jagerfly har mandag bombet et oprørshovedkvarter i nærheden af grænsen til Tyrkiet, men det ser ud til, at de har mistet deres mål, siger oppositionsaktivister i regionen. - Den Fri Syriske fælleskommando er placeret i en skole. Det ser ud til, at de har ramt ved siden af. Der var to kampfly - det ene af dem lignede et rekognosceringsfly. De er fløjet over området i en time, siger aktivist Mohammad Abdallah. Ifølge aktivisterne var et tyrkisk kampfly alarmeret til området. Der er ingen umiddelbare kommentarer fra de tyrkiske myndigheder til episoden, som har fundet sted i landsbyen Atima over for den tyrkiske landsby Bukulmez i Hatay-provinsen. Oprørerne affyrede antiluftskyts mod kampflyene, der var for højt oppe til at blive ramt, siger de. Tyrkiet har anmodet Nato om at få udstationeret jord-til-luft raketter på den tyrkiske side af grænsen, hvilket har ophidset Syrien. Tyrkiet siger, at raketterne kun vil blive brugt til at beskytte tyrkisk territorium, og ikke til at etablere en flyveforbudszone. Syriske kampfly har tidligere bombet oprørsmål langs grænsen, men mandagens angreb er et af de tætteste på grænsen, kun to kilometer fra en tyrkisk grænsepost og tæt på en grænseovergang for syriske flygtninge. En anden aktivist beskriver, hvordan flyene cirkulerede over området, inden de angreb. Lyden af, hvad der formodes at være raketter og eksplosioner, kunne høres gennem telefonen. - De affyrede tre raketter. Det ser ud til, at de har ramt bygninger i nærheden. Der er ingen meldinger om tilskadekomne. Det ser ud til, at Den Fri Syriske Hær har ventet luftangrebet og derfor havde evakueret området, siger han. Atima er hjembase for brigadegeneral Mustafa al-Sheikh, en højtstående officer i Den Fri Syriske Hær, som har flyttet deres operationer, efter at de i måneder havde opholdt sig i en lejr på den tyrkiske side. /ritzau/Reuters",Syriske jagerfly bomber oprørsbase,http://dr.dk/nyheder/udland/syriske-jagerfly-bomber-oprorsbase,2012-11-26 11:56:00+00:00
2013-11-25T05:30:00+00:00,"I gennemsnit har 11 børn mistet livet hver dag, siden konflikten i Syrien startede. Det skriver Red Barnet i en pressemeddelelse i kølvandet på nye tal fra Oxford Research Group, der slår fast, at 11.420 syriske børn under 17 år er blevet dræbt af bombeangreb og skyderier på skoler, hospitaler og åbne gader. - Rapporten bekræfter vores værste anelser om de uhyrligheder, der finder sted dagligt. Det er virkelig chokerende, at der er børn, også spædbørn, der bliver direkte tortureret og likvideret, siger Jonas Keiding Lindholm, der er vicegeneralsekretær i Red Barnet, til DR Nyheder. Der har hidtil været usikkert, hvor mange børn der er dræbt i Syrien i forbindelse med konflikten. Men Oxford Research Group har i rapporten 'Stolen Futures' indsamlet tal hos de organisationer, der overvåger civile tab, og har krydstjekket det med officielle tal. Luft- og bombeangreb har ifølge rapporten taget 7.557 børneliv. Rapporten medtæller ikke sårede børn, som sandsynligt udgør et langt højere tal. Sammen med fysiske skader efter et bombeangreb kommer også psykiske traumer og ar på sjælen. Det fremgår nemlig af rapporten, at syriske børn har levet i fare for at blive udsat for tortur, vold og overgreb. Red Barnet oplever dagligt rædselsslagne børn i deres arbejde med syriske flygtninge. - Det er børn som er rigtig bange og som er traumatiserede af deres oplevelser. Det er børn, som farer sammen, når de hører flyvemaskiner. Det er børn, som har mareridt om natten. Det er børn, som er bange for, at de ikke kan vende tilbage til det liv de kendte, siger Jonas Keiding Lindholm. Mange af børnene er flygtet om natten over grænsen til Libanon eller Jordan uden hverken ejendele, forældre eller søskende, fortæller Jonas Keiding Lindholm. Derfor er Red Barnets opfordring på baggrund af den nye rapport helt klar. - Det er forstemmende, at et verdenssamfund kan reagere så prompte i forbindelse med et giftgasangreb, men at mere end 11.000 børns død ikke kan fremkalde den samme reaktion, siger han. - Det er sørgeligt og aldeles helt ubegribeligt, at verdenssamfundet ikke for længe siden er vågnet op og har grebet ind for at stoppe de her uhyrligheder, siger Jonas Keiding Lindholm til DR Nyheder.",Red Barnet rystede: 11 børn dør hver dag i Syrien,http://dr.dk/nyheder/udland/red-barnet-rystede-11-boern-doer-hver-dag-i-syrien,2013-11-25 05:30:00+00:00
2012-11-17T12:23:00+00:00,"Syriens opposition får en ambassadør i Frankrig. Det er kommet frem i forbindelse med et møde i Paris, hvor den franske præsident, François Hollande, lørdag har taget imod Ahmed Moaz al-Khatib, leder af den nydannede oppositionsgruppe Syriens Nationale Koalition for Opposition og Revolutionære Styrker. Embedsmænd fra det franske præsidentpalads siger, at de to skal tale om, hvordan man kan beskytte de ""befriede"" områder i Syrien, og hvordan man sikrer humanitær bistand til de mange flygtninge fra konflikten mellem oprørere og Assad-regimet. Udmeldingen kommer få dage efter, at Frankrig som det første større land anerkendte den syriske opposition som den eneste retmæssige repræsentant for syrerne. Siden har Danmarks udenrigsminister, Villy Søvndal (SF) sagt, at EU og Den Arabiske Liga har lovet at støtte den syriske opposition og den nydannede koalition. Men den danske udenrigsminister mener, at det er for tidligt for Danmark at anerkende ""en eneste ene"" i Syrien. Syriens Nationale Koalition for Opposition og Revolutionære Styrker blev dannet i Doha for en uge siden. Den består af alle de vigtigste religiøse, etniske og politiske grupperinger, der kæmper imod præsident Bashar al-Assad og hans styre i Damaskus. Mens de to ledere lørdag mødes i Paris, fortsætter kampene i Syrien. Oprørere og styrker, der er loyale over for Assad, er stødt sammen i millionbyen Aleppo, hvor en bilbombe er eksploderet. To mennesker har mistet livet ved bombeanslaget, oplyser Det Syriske Observatorium for Menneskerettigheder. Fredag var en blodig dag, hvor angreb kostede et stort antal menneskeliv. 106 mennesker omkom - 42 soldater, 42 civile og 22 oprørere, viser organisationens opgørelse, der er baseret på indberetninger fra øjenvidner og aktivister. Mere end 39.000 mennesker er ifølge observatoriet blevet dræbt, siden borgerkrigen i Syrien brød ud for 20 måneder siden. /ritzau/AFP",Syrisk opposition får ambassadør i Paris,http://dr.dk/nyheder/udland/syrisk-opposition-faar-ambassadoer-i-paris,2012-11-17 12:23:00+00:00
2012-11-12T20:49:00+00:00,"Blodige kampe blussede igen op på grænsen mellem Syrien og Tyrkiet mandag. Mindst 16 mennesker er dræbt ifølge lokale kilder under syriske kamflys bombardementer. De syriske kamfly ramte mandag mål så tæt på den tyrkiske grænse, at trykluft fra eksplosioner på den syriske side af grænsen kunne mærkes inde i Tyrkiet. Det skete, da bomber slog ned i byen Ras al-Ain, som ligger på grænsen, og hvor en del af byen kaldet Ceylanpinar, ligger på den tyrkiske side. Syriske oprørere holder til i stort tal i Ras al-Ain og har i de seneste dage gennemført angreb mod syriske soldater fra byen. De seneste bombeaktioner har igen sendt flere tusinde syriske flygtninge på flugt over grænsen til Tyrkiet. Den syriske græsrodsorganisation Den Lokale Koordineringskomite siger, at mindst 16 mennesker er dræbt. Over 20 personer skal være såret, siger øjenvidner. De syriske angreb blev også udført af kamphelikoptere, der især rettede deres angreb mod positioner, hvor oprørsgrupper tidligere har holdt til. Også i kurdiske områder længere mod nordøst langs grænsen kom det til sammenstød mandag. Væbnede kurdiske militser tog kontrol med byen Malikuiya, efter at soldater loyale over for den syriske præsident, Bashar al-Assad, trak sig tilbage efter timers skyderier. De seneste kampe på grænsen mellem Syrien og Tyrkiet har igen sat den tyrkiske regerings tålmodighed med det syriske styre på prøve. Regeringen i Ankara har svoret, at den vil gøre gengæld, hver gang syriske bomber rammer tyrkisk jord. Mandag kom der ingen svar. Den tyrkiske udenrigsminister, Ahmet Davutoglu, siger, at de syriske fly og helikoptere ikke var inde i tyrkisk luftrum. /ritzau/Reuters",Syriske kampfly dræber 16 ved Tyrkiets grænse,http://dr.dk/nyheder/udland/syriske-kampfly-draeber-16-ved-tyrkiets-graense,2012-11-12 20:49:00+00:00
2013-11-01T07:00:00+00:00,"Personen Yahya Hassan er lige så - hvis ikke mere - omdiskuteret end sin debut, digtsamlingen af samme navn. Siden en artikel i Politiken for nogle uger sider startede det hele, har medierne sværmet om den unge forfatterskolespire fra Aarhus V. Det er nok umuligt - og sandsynligvis heller ikke altid klogt - helt at adskille digteren fra hans digte. Men Testklubben vil nu alligevel forsøge at fokusere på digtene og ordene, når 'Yahya Hassan' er til diskussion i denne måned. Vær med i online-læsekredsen om Yahya Hassans digte Yahya Hassan skriver som en ny generations Strunge; udelukkende i versaler og helt uden filter. Kropsvæsker, knytnæveslag, vrede og desperation sprøjter ud af siderne. Han tager os med ind i sin ghetto-barndom, hvor faderen brækker en trælamel af sengen og spørger ""Hænderne eller fødderne?"". Hvor mor flytter, og han besøger hende i smug af frygt for flere tæsk. Hvor en fætter ringer, og han pludselig er i gang med at fjerne forstærkere, fjernsyn og laptops fra en lejlighed, mens han fortæller naboerne, at han flytter for en ven. Yahya Hassans digte er fyldt med ord, der fremkalder stærke og voldsomme billeder på nethinden. I december og januar læser vi Kim Thuys lille, poetiske roman 'Ru', som bygger på hendes families historie som flygtninge fra Vietnam til Canada. Læs mere på oversigten over sæsonens Testklub-bøger Bestil bogen på bibliotek.dk Men de rummer også splittelse og glimt af ømhed; en bror får hurtigt overdraget et ekstra par sokker, så slagene ikke rammer så hårdt, og da en anden bror tisser i sengen om natten, byttes der dyner i mørket. ""Den ene dag er jeg en sund og velintegreret digter […] Den næste er jeg sigtet for biltyveri og gaderøveri og indbrud"", skriver Yahya Hassan. 'Yahya Hassan' er trykt i et oplag på 42.000 styks. Det er exceptionelt mange i forhold til de 300-400 eksemplarer, digtsamlinger sædvanligvis udkommer i. Forhåbentlig betyder det, at rigtig mange af jer vil være med i debatten i online-læsekredsen på litteratursiden.dk. Yahya Hassan skriver i bogens sidste digt: ""HER ER MIN HISTORIE! DISKUTER DEN MED SUKKERKNALD OG KAFFE I JERES MÆLK"" Den opfordring er hermed givet videre. God læsning og god digt-diskussion!",Eksplosiv digtsamling er Testklub-bog i november og december,http://dr.dk/nyheder/kultur/kulturklubber/eksplosiv-digtsamling-er-testklub-bog-i-november-og-december,2013-11-01 07:00:00+00:00
2011-10-26T08:26:00+00:00,"Østre Landsret underkender loven om folkedrab fra 1955. Den kan ikke bruges mod en mand fra Rwanda, der sidder fængslet og er tiltalt for netop folkedrab. Det fastslår Østre Landsret i en kendelse og stadfæster dermed en afgørelse fra Retten i Roskilde. Det har hidtil været Justitsministeriets fortolkning af loven, at den også gælder folkedrab begået på udenlandsk grund. Men loven om folkedrab gælder ifølge kendelsen udelukkende, hvis forbrydelsen er begået på dansk territorium. Den tidligere skoleinspektør i Rwanda er tiltalt for folkedrab, men dommeren i Roskilde har fængslet ham alene på grundlag af straffelovens paragraf om ""almindeligt"" manddrab. - Der er ikke i lovens ordlyd holdepunkter for at antage, at det var hensigten at give loven ekstraterritorial virkning, skriver landsretten. Den 49-årige rwander fra Kirke Sonnerup er fortsat varetægtsfængslet efter straffelovens paragraf om manddrab. Han er tiltalt for meddelagtighed i folkedrabet på omkring 800.000 mennesker i Rwanda i 1994. Ifølge anklagen har han dræbt et ukendt antal personer ved at kaste håndgranater mod en gruppe flygtninge på Kabuye Hill, hvor op imod 20.000 tutsier blev dræbt. Den tiltalte, der er hutu, nægter sig skyldig. Han blev i 2008 idømt livsvarigt fængsel ved en folkedomstol i Rwanda. /ritzau/",Landsretten underkender lov om folkedrab,http://dr.dk/nyheder/indland/landsretten-underkender-lov-om-folkedrab,2011-10-26 08:26:00+00:00
2012-10-22T15:25:00+00:00,"Hvilket spørgsmål er det efter din opfattelse vigtigst, at politikerne tager sig af? Det er i hvert fald ikke krigen i Afghanistan, ulandsbistand, EU-politik eller bekæmpelse af terror. Det viser nye politiske nøgletal, som Epinion har foretaget for DR Nyheder. - En ting, der springer i øjnene er, at danskerne generelt kun er optaget af fordelingspolitiske spørgsmål som velfærd, beskæftigelse og økonomisk politik, siger Kenneth Thue Nielsen, DR's analyseredaktør og understreger, at arbejdsløshed stormer frem på den politiske dagsorden. Ifølge undersøgelsen er det, danskerne tænker mest på, arbejdsløshed og arbejdsmarkedspolitik. Herefter kommer økonomisk politik og velfærdspolitik generelt. Toppen af listen kommer ikke bag på Kenneth Thue Nielsen. - Sådan lidt populært sagt, så kan vi ikke tænke på andet end mad, når vi ikke har mad på bordet. Men når vi har penge nok, har vi overskud til at tænke på værdipolitik som homovielser og udlændingepolitik, siger Kenneth Thue Nielsen. Spørgsmålet om den såkaldte politiske dagsorden hos danskerne er lavet på baggrund af i alt 1.015 gennemførte interview med repræsentativt udvalgte danskere på 18 år og derover. De adspurgte danskere blev på spørgsmålet om den politiske dagsorden bedt om at svare på, hvad det vigtigste politiske spørgsmål lige nu er. Svarene blev herefter inddelt i kategorier. Svarene er som følger: Arbejdsløshed/arbejdsmarkedspolitik: 22 procent Økonomisk politik: 13 procent Velfærdspolitik generelt: 9 procent Den finansielle krise: 8 procent Ældrepleje: 6 procent Hospitaler og sundhed: 6 procent Social ulighed: 4 procent Børne- og familiepolitik: 4 procent Skattepolitik: 4 procent Integration, flygtninge og indvandrere: 3 procent Uddannelse/forskning: 2 procent Efterløn: 1 procent Folkeskoleområdet: 1 procent Miljøpolitik: 1 procent Klimapolitik: 1 procent Daginstitutionsområdet: 1 procent Udenrigspolitik: 0 procent EU: 0 procent Retspolitik: 0 procent Fødevarepolitik: 0 procent Bekæmpelse af terror: 0 procent Højere løn til offentligt ansatte: 0 procent Ulandsbistand: 0 procent Krigen i Afghanistan: 0 procent","Her er de politiske områder, danskerne tænker mindst på",http://dr.dk/nyheder/politik/her-er-de-politiske-omraader-danskerne-taenker-mindst-paa,2012-10-22 15:25:00+00:00
2013-10-25T19:48:00+00:00,"Danske sundhedsmyndigheder er klar til at rykke ud med poliovacciner til de syriske børn, der nu opholder sig i Danmark, hvis det viser sig, at den frygtede sygdom er brudt ud i Syrien. Men sundhedsmyndighederne afventer WHOs endelige diagnose, før man beslutter, hvilke foranstaltninger, man skal tage. Der er kommet omkring 900 flygtninge fra Syrien til Danmark indtil nu i 2013. Siden begyndelsen af oktober 2013 har man set symptomer på polio - børnelammelse - hos 22 personer i Syrien. De 18 er børn under to år. Det oplyser European Centre for Disease Prevention and Control (ECDC). Undersøgelser fra Syriens nationale referencelaboratorium tyder på, at der er tale om et poliovirus, men man afventer fortsat at få dette endeligt bekræftet fra WHO. Syrien vaccinerer mod polio i børnevaccinationsprogrammet og Syriens børnevaccinationsprogram var, frem til krigens udbrud, velfungerende med en høj dækningsgrad på over 95 procent. Men på grund af krigen har dækningsgraden ikke kunne opretholdes de seneste år. Danmark har vaccineret mod polio siden 1955, og vaccination indgår fortsat i det danske vaccinationsprogram for børn i alderen tre, fem og 12 måneder samt i fem-års alderen. Har man fuldført det danske vaccinationsprogram, har man livslang beskyttelse mod polio. Polio er en smitsom sygdom, som skyldes poliovirus. Sygdommen smitter fra person til person enten via afføringen eller ved dråbeinfektion. God håndhygiejne og god hygiejne i forbindelse med bleskift og toiletbesøg er vigtigt. En poliovirus-infektion forløber i de fleste tilfælde symptomfrit eller med milde, ukarakteristiske symptomer som feber eller ondt i halsen, men den kan også forårsage meningitis, lammelser og dødsfald. Cirka én ud 200 poliovirus-infektioner fører til varige lammelser. WHO har siden 1988 haft som mål at udrydde sygdommen helt, og antallet af tilfælde er på verdensplan faldet fra 350.000 tilfælde i 1988 til 193 tilfælde i 2012. Polio har ikke været diagnosticeret i Syrien siden 1999. Europa har været erklæret poliofrit de sidste ti år, og det sidste poliotilfælde blev diagnosticeret i Danmark i 1983. /ritzau/",Sundhedsstyrelsen holder øje med syrisk polio,http://dr.dk/nyheder/indland/sundhedsstyrelsen-holder-oeje-med-syrisk-polio,2013-10-25 19:48:00+00:00
2013-10-25T16:48:00+00:00,"Den tyske regerings stærke mistanke om, at USA har aflyttet forbundskansler Angela Merkels mobiltelefon, løb med meget af opmærksomheden ved EU-topmødet torsdag-fredag i Bruxelles. I topmødets sluterklæring er aflytningssagen dog kun et lille anneks til et dokument, der udstikker de overordnede retningslinjer for, hvad det europæiske samarbejde skal fokusere på i de kommende måneder. Dette er hovedpunkterne i topmødets sluterklæring: EU håber at kunne høste flere hundredetusinde job og vækst for milliarder af kroner ved at gøre borgere, virksomheder og myndigheder bedre til at kommunikere, arbejde og handle elektronisk. Lederne giver pejlemærker og enkelte måldatoer for det, de tror, landene faktisk kan enes om. Slutteksten er uklar om det, der er politisk følsomt som for eksempel nye databeskyttelsesregler. Kampen mod ungdomsarbejdsløshed har topprioritet som led i EUs stræben efter vækst, beskæftigelse og bedre konkurrenceevne. Små og mellemstore virksomheder skal have nemmere ved at låne penge og tiltrække investeringer - blandt andet med hjælp fra Den Europæiske Investeringsbank. EU og det indre marked har brug for love og regler. Men topmødet opfordrer kommissionen til at se mere på, hvordan regelbyrden kan lettes og love kan forenkles. Topmødet gør kort gjort status over ØMU-samarbejdet og planerne om at udbygge det, blandt andet med en bankunion og måske allerede fra næste år med nye sociale indikatorer i koordineringen af den økonomiske politik. EU-lederne ser frem mod et topmøde 28.-29. november i Vilnius med de tidligere sovjetrepublikker Armenien, Georgien, Ukraine, Hviderusland, Moldova og Aserbajdsjan. Ukraine nævnes særskilt og får at vide, at landet for at kunne underskrive en handels- og associeringsaftale skal levere beslutsom handling og synligt fremskridt mod at leve op til EUs krav. Topmødet udtrykker dyb sorg over flere hundrede flygtninges nylige død i Middelhavet. Det understreges, at EU arbejder ud fra et princip om solidaritet og retfærdig ansvarsdeling. En nyetableret task force skal se på mere effektiv brug af EUs eksisterende værktøjer. EU-lederne vil allerede til december høre, hvordan det går. Og til juni næste år tager de en bredere debat om EUs asyl- og migrationspolitik. I et anneks til topmødeerklæringen udtaler stats- og regeringscheferne sig som lande, ikke som samlet EU-flok, for at understrege, at EU ikke beskæftiger sig med efterretningsaktivitet. Efter de seneste afsløringer af amerikanske aflytninger i Europa vil Tyskland og Frankrig indlede en dialog med USA for at finde en fælles forståelse om regler for efterretningstjenesters aktiviteter, herunder aflytning. I initiativet, som andre lande kan vælge at tilslutte sig, gøres det desuden klart, at indsamling af efterretninger er et afgørende element i kampen mod terror. /ritzau/",FAKTA Det blev EU-lederne enige om,http://dr.dk/nyheder/politik/fakta-det-blev-eu-lederne-enige-om,2013-10-25 16:48:00+00:00
2012-10-13T20:08:00+00:00,"Den dansk-bahrainske aktivist Maryam al-Khawaja får svensk hæder i form af en pris, der er stiftet af den svenske succesforfatter Stieg Larssons familie. Prisen modtager hun for at fortsætte sin modige kamp for demokrati og menneskerettigheder i Bahrain. Her sidder hendes far, Abdulhadi al-Khawaja, fængslet, og også hendes søster Zainab har siddet bag tremmer i den lille Golfstat for kritik af styret. Abdulhadi al-Khawaja, en fremtrædende demokratiforkæmper i Bahrain, er fængslet på livstid for at opildne til demonstrationer mod sunnistyret i Bahrain. Under sin fængsling har han sultestrejket i protest. Familien al-Khawaja kom til Danmark som flygtninge i 1989, da Maryam var to år gammel. 12 år senere, i 2001, flyttede de tilbage til Bahrain, hvor Abdulhadi al-Khawaja stiftede Bahrain Center for Menneskerettigheder, som hans yngste datter, den 25-årige Maryam, i dag står i spidsen for. - Med internettet og sociale medier som værktøj, og gennem utrættelig aktivisme og ordets magt, sætter hun fokus på uretfærdigheder i sit hjemland, skriver Stieg Larsson-priskomitéen, som blandt andre består af den svenske forfatter Per Olov Enquist. - Trods trusler og chikane mod hende selv og hendes familie fortsætter hun med at arbejde for en tolerant og mere demokratisk stat i Bahrain. Hendes arbejde er helt i Stieg Larssons ånd, lyder det i begrundelsen for at tildele hende årets pris. Den afdøde Stieg Larsson, som skrev den storsælgende Millennium-trilogi om Lisbeth Salander, førte gennem sit liv en indædt kamp mod racisme og undertrykkelse. Hans bror, far og forlaget Nordstedt stiftede prisen i 2009. Foruden hæderen følger der 200.000 svenske kroner (172.000 danske kroner) med den.",Dansk-bahrainer får Stieg Larsson-pris,http://dr.dk/nyheder/udland/dansk-bahrainer-faar-stieg-larsson-pris,2012-10-13 20:08:00+00:00
2011-10-05T18:25:26+00:00,"Tyrkiet oplyser, at landet vil indføre sanktioner mod Syrien, selv om en FN-resolution mod præsident Bashar al-Assads regime er blevet blokeret i FN. De tyrkiske meldinger kommer efter, at Rusland og Kina forærede Assad en diplomatisk sejr ved at nedlægge veto mod en FN-resolution, som var udarbejdet af de vestlige lande. Tyrkiets premierminister, Tayyip Erdogan, siger nu, at Ankara vil handle uden om FN. - Naturligvis kan et veto ikke forhindre sanktioner. Vi vil af nødvendighed indføre en pakke med sanktioner, siger han. Erdogan har gjort det klart, at han vil oplyse detaljer om sanktionerne, når han har besøgt syriske flygtninge i lejre i det sydlige Tyrkiet om få dage. Det dobbelte veto fra Moskva og Beijing har skabt vrede i Vesten, som allerede har indført deres egne sanktioner mod Syrien. - Det er en trist dag for den syriske befolkning, og det er en trist dag for Sikkerhedsrådet, siger Frankrigs udenrigsminister, Alain Juppé, efter afstemningen i New York. Ni lande stemte for Sikkerhedsrådets resolution, men med Rusland og Kinas veto er den begravet. De to lande er permanente medlemmer af Rådet, hvilket giver dem magt til at forkaste resolutioner.",Tyrkiet truer Syrien med sanktioner,http://dr.dk/nyheder/udland/tyrkiet-truer-syrien-med-sanktioner,2011-10-05 18:25:26+00:00
2012-09-29T18:26:00+00:00,"Hundredvis af forretninger står i flammer på det ældgamle marked i den syriske millionby Aleppo, hvor voldsomme kampe raser mellem syriske oprørere og regeringsstyrker. Kampene truer med at ødelægge den historiske basar - eller souk - som blev grundlagt i middelalderen og er på Unescos liste over verdensarv. Rami Abdel Rahman, der leder Det Syriske Observatorium for Menneskerettigheder, siger til det tyske nyhedsbureau dpa, at historiske dele af Aleppo ""ødelægges én efter én"". - Branden har nået de fleste butikker i den gamle souk, siger han. Organisationen, der har hjemme i Storbritannien, følger situationen i Syrien tæt. Den vurderer, at antallet af dræbte i løbet af den 18 måneder gamle konflikt er oppe over 30.000. Ud over det store antal dræbte og sårede er også mange af Syriens historiske skatte blevet ødelagt i de voldsomme uroligheder. Aktivister siger til Reuters, at branden i Aleppos basar muligvis er opstået, da regeringsstyrker sendte byger af granater ned over området omkring basaren fredag. De vurderer, at mellem 700 og 1000 forretninger foreløbig er ødelagt. Aktivisten Ahmad al-Halabi fra Aleppo fortæller til den britiske avis The Guardian, at byens indbyggere kæmper for at få ilden under kontrol. Men det er vanskeligt, fordi de hverken har særligt meget slukningsudstyr eller vand. - Det er en katastrofe. Branden truer med at brede sig til resten af butikkerne, siger han til The Guardian. - Det er en meget vanskelig og tragisk situation her. Andre aktivister siger, at regeringens snigskytter gør det vanskeligt for indbyggerne at komme frem til basaren. Unesco, som er FN's organisation for kultur, siger, at fem af de seks steder i Syrien, der har status af verdensarv, er blevet påvirket af kampene i landet, herunder også den gamle bydel i hovedstaden, Damaskus.",Kampe sætter ild til historisk basar i Aleppo,http://dr.dk/nyheder/udland/kampe-saetter-ild-til-historisk-basar-i-aleppo,2012-09-29 18:26:00+00:00
2012-09-28T03:30:00+00:00,"Udviklingsminister Christian Friis Bach har for nylig afsat afsat 25 millioner kroner til at hjælpe flygtninge fra borgerkrigen i Syrien. Men kun 3,8 millioner kroner af bevillingen skal gå til Dansk Røde Kors, selv om organisationen havde søgt om otte millioner kroner. Det undrer organisationens generalsekretær i Dansk Røde Kors Anders Ladekarl, som er ""rigtig ærgerlig over ikke at få alle de penge, de havde søgt om. - Det betyder, at noget af det hjælpearbejde, nogle af de klinikker, noget af den hjælp, vi skulle have delt ud, ikke bliver til noget, siger Anders Ladekarl til DR Nyheder. Han er netop vendt hjem fra Syrien. Der har han set, hvilken ""fantastisk indsat"" Røde Halvmånes frivillige laver på klinikker med at hjælpe fordrevne fra borgerkrigen. - Det arbejde må vi nu reducere, fordi vi ikke har fået de penge, vi har søgt om. Det er synd, fordi Røde Kors er helt klart den organisation, der står bag langt det meste hjælpearbejde og når længst ud i Syrien, siger Anders Ladekarl. - Jeg synes egentlig, at 3,8 millioner er lidt sølle i den sammenhæng, men det er ministerens beslutning, og den tager vi til efterretning, siger han. De færre penge betyder, at Røde Kors må reducere den vinterhjælp, som hjælpeorganisationen kan gave de hen ved to millioner fordrevne. Nogen af dem vil ikke få hjælp i form af tæpper og varmt tøj til vinter. Og måske bliver nogle af de planlagte klinikker i konfliktområderne ikke til noget. Dansk Røde Kors' generalsekretær erkender, at alle organisationer, der arbejder i Syrien på en eller anden måde bliver koordineret af syrisk Røde Halvmåne. Anders ladekarl sætter nu sin lid til den store landsindsamling 7. oktober.",Røde Kors må skære ned i Syrien,http://dr.dk/nyheder/indland/roede-kors-maa-skaere-ned-i-syrien,2012-09-28 03:30:00+00:00
2011-09-21T14:34:00+00:00,"Der er ikke nogen hurtig vej til at opnå fred i Mellemøsten, og palæstinenserne kan kun opnå deres egen stat gennem forhandlinger med Israel. Det sagde den amerikanske præsident, Barack Obama, da han onsdag talte ved FN's Generalforsamling. - Jeg er overbevist om, at der ikke er nogen genvej til at afslutte en konflikt, der har varet i årtier. Freden vil ikke komme gennem udtalelser og resolutioner i FN, understreger Obama. - I sidste ende er det israelerne og palæstinenserne og ikke os, der skal nå frem til en aftale om de emner, der adskiller dem: grænser og sikkerhed, flygtninge og Jerusalem, siger præsidenten. - Vi skal ikke kun skabe fred, men også en fred der varer ved, påpeger Obama. Hans udtalelser kommer samtidig med, at der bag kulisserne ved FN's Generalforsamling er hektisk diplomatisk aktivitet i et forsøg på at tale den palæstinensiske præsident, Mahmoud Abbas, fra at indgive en ansøgning om fuldt palæstinensisk FN-medlemskab. Obama og Abbas skal efter planen mødes senere onsdag. /ritzau/Reuters",Obama: Ingen genvej til fred i Mellemøsten,http://dr.dk/nyheder/udland/obama-ingen-genvej-til-fred-i-mellemoesten,2011-09-21 14:34:00+00:00
2011-09-17T21:12:00+00:00,"Selv om det er ulovligt og strafbart at hjælpe illegale udlændinge med at gå under jorden, er mange danskere alligevel villige til at gøre det. Det skriver Politiken. I en Megafon-måling lavet for Politiken, som 1.164 danskere har deltaget i, svarer 23 procent, at de godt kan forestille sig en situation, hvor de vil skjule en udlænding, der ikke har lovligt ophold her i landet. Også selv om strafferammen er op til to års fængsel. Talskvinde for organisationen Flygtninge under Jorden, Michala Clante Bendixen, er positivt overrasket, men hun tvivler på, hvor mange der vil gøre tanke til handling. - Det er ret få, der vil skjule illegale udlændinge, når det kommer til stykket. Men spørgsmålet er, hvor stor risikoen faktisk er for at blive opdaget. Så vidt jeg ved, er der ikke en eneste, der er blevet dømt, siger hun til Politiken. Ingen ved, hvor mange illegale indvandrere der bor i Danmark. Et skøn fra myndighederne er mellem 3.000 og 5.000.",Hver 4. er klar til at skjule illegale,http://dr.dk/nyheder/indland/hver-4-er-klar-til-skjule-illegale,2011-09-17 21:12:00+00:00
2013-10-01T05:30:00+00:00,"""Pokker tag grev Zorzi Vila!"". Sådan forbander flere af Peruzzi-slægtens medlemmer jævnligt greven i løbet af 'Mussolini-kanalen'. Og ikke uden grund, for grev Zorzi Vila og hans skruppelløse grådighed er grunden til, at Peruzzierne må forlade deres fødeegn på Po-sletten i Norditalien kort før Anden Verdenskrig. Heldigvis er højtstående medlemmer af fascistpartiet venner af familien. Peruzzierne får et par gårde i sumpområdet Agro Pontino syd for Rom og bliver en del af Mussolinis prestigefyldte byggeprojekt, der har lagt navn til romanen. Vær med i online-læsekredsen her ""Hurra for grev Zorzi Vila"" fristes vi til at sige her på Læseklubbens redaktion, for det er der kommet en medrivende, underholdende og informativ slægtskrønike ud af. I november læser vi Kristín Marja Baldursdóttirs roman 'Fra hus til hus' om islandske Kolfinna, der har mistet sit job og prøver at bygge et nyt liv op som rengøringskone. Du kan bestille bogen på www.bibliotek.dk Romanen spænder over et halvt århundrede, og vi følger hele den store Peruzzi-familie gennem fødsler og dødsfald, bryllupper og sidespring, nabofejder og verdenskrige. Antonio Pennacchi væver familiens skæbne sammen med virkelige historiske personer og begivenheder, som romanens jeg-fortæller ikke er bleg for at kommentere i et humoristisk og familiært tonefald. 'Mussolini-kanalen' modtog den fornemme litteraturpris, Strega-prisen, da den udkom i hjemlandet Italien. Antonio Pennacchi mener selv, at den har skabt læsere af mennesker, der aldrig før har åbnet en bog, alt i mens landets venstreorienterede kulturelite har fået den galt i halsen på grund af den usentimentale skildring af fascismens fødsel. Bedøm selv og vær med til at diskutere 'Mussolini-kanalen' i online-læseklubben. Vi glæder os til at høre, hvad du har at sige! Antonio Pennacchi besøgte Louisiana Literature i august. Læs hvad Læseklubbens brugerreportere har skrevet om det her: En flygtning og en bonde kom til Humlebæk Om russere der elsker birketræer, Mussolini og danskhed",'Mussolini-kanalen' er månedens roman,http://dr.dk/nyheder/kultur/kulturklubber/mussolini-kanalen-er-maanedens-roman,2013-10-01 05:30:00+00:00
2011-09-05T21:46:00+00:00,"Politikerne på Christiansborg var hurtige til at råbe op med kritiske røster, da det mandag aften kom frem, at EU-Kommissionen vil indføre en lovændring, der skal fratage de europæiske regeringer suverænitet med grænsekontrollen, skriver metroXpress. Både Dansk Folkeparti, Socialdemokraterne, SF og Konservative meldte sig inden for kort tid i koret og valgte at tage afstand til forslaget. Men politikerne har enten misforstået EU-Kommissionens budskab, ellers er det tomme valgkamps-manøvrer, mener Gerd Battrup, der er lektor ved Institut for grænseregionsforskning på Syddansk Universitet. -De har misforstået det. Der er ikke noget nyt i det forslag. Det er bare en tydeliggørelse af de regler, der allerede gælder i dag. Og det har intet med den danske grænsekontrol at gøre. Det handler om midlertidig grænsekontrol, siger lektor Gerd Battrup til metroXpress. Hun forklarer, at forslaget baggrund i sagen om flygtninge fra Libyen til den italienske ø Lampedusa, hvor Frankrig ville indføre midlertidig grænsekontrol. Skatteminister Peter Christensen (V) er enig i, at spørgsmålet ikke har noget at gøre med Danmarks øgede grænsekontrol. Han mener dog stadig, at der er grund til at stille sig kritisk over for forslaget: -Vi bakker Frankrig og Italien op, og den suverænitet ligger selvfølgelig hos medlemslandene. Det er i dag reguleret inden for Schengen, og det mener vi fortsat, det skal være,« sagde han til Ritzau.",Ekspert: Politikere frygter EU uden grund,http://dr.dk/nyheder/politik/valg/valg2011/ekspert-politikere-frygter-eu-uden-grund,2011-09-05 21:46:00+00:00
2012-09-08T17:09:00+00:00,"EU vil skærpe sanktionerne mod Syrien og samtidig øge den humanitære hjælp til både de mange syrere, der er flygtet fra kampene i landet, og syrere, der er nødstedt internt i Syrien. Det oplyser Cyperns udenrigsminister, Erato Kozakou-Marcoullis, efter et uformelt udenrigsministermøde på Cypern. EU har flere gange i år skærpet sanktioner mod Syrien og den syriske ledelse. - Der er enighed om at skærpe de nuværende sanktioner. Og indføre flere. Målet er at forstærke trykket på den syriske ledelse, siger Erato Kozakou-Marcoullis. Udenrigsministrene opfordrer den syriske opposition til at samle kræfterne og enes om et fælles grundlag for modstanden mod præsident al-Assad. Ministrene understreger, at det er vigtigt fortsat at arbejde sammen med Rusland, selv om russerne tre gange har nedlagt veto i FN mod resolutioner, der kritiserer det syriske styre. EU vil arbejde sammen med Rusland om en observatørmission, der skal sikre, at Syriens hospitaler fungerer - også for regimets modstandere - trods de blodige sammenstød mellem regeringshær og oprørsmilitser. Frankrigs udenrigsminister, Laurent Fabius, siger, at det vigtigste lige nu er at skærpe sanktionerne mod ""Assad-klanen"". Konkrete detaljer om de nye sanktioner er endnu ikke på plads. Det skal en gruppe embedsmænd under EU's udenrigspolitiske talsmand, Cathrine Ashton, klare i de kommende dage. EU besluttede allerede fredag at øge den humanitære bistand til syriske flygtninge, der er søgt ly for volden i nabolande som Tyrkiet, Libanon og Jordan. EU har nu bevilget 200 millioner euro, cirka 1,5 milliarder kroner, i humanitær bistand til de godt 250.000 syrere, der er flygtet ud af landet, siden opstanden begyndte i marts sidste år. Den danske udenrigsminister Villy Søvndal (SF) deltog ikke i mødet på grund af hans farvel som partiformand. I stedet deltog Udenrigsministeriets departementschef Claus Grube. /ritzau/",EU: Flere sanktioner mod Syrien,http://dr.dk/nyheder/udland/eu-flere-sanktioner-mod-syrien,2012-09-08 17:09:00+00:00
2011-08-27T09:46:00+00:00,"Otte timer før DR1 og TV2 blænder op for det store indsamlingsshow Afrika Nu, lancerer Dansk Folkeparti et udspil til at beskære ulandsbistanden kraftigt. Partiet vil fjerne tre af de nuværende cirka 15 milliarder kroner, Danmark giver, fortæller DR Nyheder. Halvdelen af de tre milliarder skal dog tilbage i form af målrettet katastrofebistand. 750 millioner kroner skal gå til en særlig nødhjælpskonto, som kan målrette nødhjælpen mere end i dag og imødegå begivenheder som sultkatastrofen på Afrikas horn, jordskælv og tsunamier. 750 millioner kroner skal gå til at hjælpe flygtninge i nærområder. Halvanden milliard skal gå til velfærd herhjemme. - Modellen, som vi foreslår, skal sikre, at Danmark selv effektivt og målrettet uden om mere eller mindre korrupte regimer kan hjælpe hurtigt. Hurtighed og handlekraft er afgørende, men kendetegner ikke altid de lande, der har mulighed for at hjælpe, siger Peter Skaarup til DR Nyheder. Pengene fra den nye nødhjælpskonto på 750 millioner kroner kan for eksempel blive brugt ved, at Herkules-fly kaster vand ned, der, hvor der er behov for det. Peter Skaarup mener ikke, partiets timing, hvor udspillet om en lavere ulandsbistand lanceres samtidig med indsamlingen til Afrikas Horn, er kynisk. - Vi kan konstatere, at der er enormt meget korruption og misbrug af de penge, der gives i dansk bistand, siger Peter Skaarup. Han mener, at ulandene i stedet skal have hjælp i en anden form, nemlig ved frihandel og fjernelse af toldbarrierer.",DF vil barbere ulandsbistand ned,http://dr.dk/nyheder/politik/valg/valg2011/df-vil-barbere-ulandsbistand-ned,2011-08-27 09:46:00+00:00
2013-09-11T14:38:00+00:00,"Ofre for tortur kan fremover blive afskåret fra at anlægge retssag i Danmark, hvis Højesteret godkender, at 11 irakere hver skal stille en sikkerhed på 40.000 kroner. Den besked fik dommerne fra organisationen Dignity - Dansk Institut mod Tortur, da spørgsmålet om pengekravet onsdag blev diskuteret i landets øverste domstol. - Det handler om et meget vigtigt retsprincip i et demokratisk samfund, nemlig retten til at få prøvet sin sag ved domstolene, sagde juridisk rådgiver Dorrit Kjær Christiansen fra Dignity. På den internationale scene går Danmark foran i bekæmpelsen af tortur, fastslog hun - men på hjemmebane spænder Østre Landsret med kravet ben for, at de overhovedet får mulighed for at blive hørt og at føre sagen. - Det er en sag mellem ulige parter. Ressourcesvage torturofre står over for den ressourcestærke danske stat, sagde Dorrit Kjær Christiansen. Nogle af de irakiske mænd er angiveligt blevet slået under fødderne, en metode som kaldes falanga. - De vil resten af deres liv blive mindet om den tortur, de har været udsat for, hver gang de tager et skridt. Det er det, vi snakker om, sagde den juridiske rådgiver til de fem dommere. Gruppen på de 11 var blandt de mænd, der tilbragte op til 70 dage i et irakisk politifængsel, efter at de var blevet taget til fange under operationen Green Desert i november 2004. De har anlagt sag mod Forsvarsministeriet i Danmark, fordi de mener, at danske soldater var medansvarlige - ved først at tilbageholde dem og derefter overgive dem til de irakiske myndigheder. Men retssagen falder til jorden, hvis kravet om sikkerhed for sagsomkostninger opretholdes. For nogles vedkommende svarer de 40.000 kroner til en årsløn, oplyste deres advokat, Christian Harlang. Både han og Dignity mener, at kravet strider mod Den Europæiske Menneskerettighedskonvention og mod FNs torturkonvention. Men på vegne af Forsvarsministeriet advarede Kammeradvokaten Højesteret mod at ændre på landsrettens beslutning. Hvorfor skal torturofre have positiv særbehandling i forhold til reglen i retsplejeloven, lød spørgsmålet. - Skal det så også gælde andre udsatte persongrupper som flygtninge, ofre for menneskehandel, gravide kvinder, børn og handicappede? Hvor går grænsen, spurgte advokat Peter Biering. Højesteret afsiger kendelse 17. september. /ritzau/",Pengekrav kan hindre retssager om tortur,http://dr.dk/nyheder/indland/pengekrav-kan-hindre-retssager-om-tortur,2013-09-11 14:38:00+00:00
2012-08-30T11:49:00+00:00,"Tørke, oversvømmelser og en væbnet konflikt mellem regeringen og oprørsstyrker har fjernet livsgrundlaget for store dele af befolkningen i Mali. Nu har Udenrigsministeriet bevilget otte millioner kroner til Røde Kors for at hjælpe de nødlidende i det afrikanske land, der ligger midt i den tørkeramte Sahel-region. Katastrofechef ved Røde Kors Arne Vågen fortæller, hvorfor netop situationen i Mali kalder på nødhjælp. - Det særlige ved Mali er, at der i tillæg til den væbnede konflikt med et stort antal internt fordrevne er tørke og fødevareknaphed. Landet er tæt på at være ramt af hungersnød. - De er altså dobbelt ramt af både tørke og konflikt, forklarer Arne Vågen. Mere end tre millioner mennesker i landet er truet af langvarig tørke, men nu også af oversvømmelser fra regn. Jorden er for tør til at absorbere den regn, der nu er begyndt at falde. De otte millioner kroner skal bruges på at hjælpe mange internt fordrevne, der er flygtet fra konflikten mellem regeringsstyrker i syd og oprørsstyrker i nord, samt de familier i den sydlige del af landet, som huser de mange flygtninge. - Der er tale om at distribuere fødevarer til at begynde med, og derefter uddeler vi såsæd. Det er det, vi fokuserer på i første omgang, fortæller katastrofechefen. På grund af sult har mange spist deres såsæd, og Røde Kors vil nu uddele tørkeresistente afgrøder samt hjælpe lokalsamfund mod fremtidige tørker ved at bygge brønde og undervise befolkningen i bedre dyrkningsmetoder. Det sker jævnligt, at Udenrigsministeriet bevilger ekstraordinære midler, når der opstår en krise et sted i verden, fortæller katastrofechefen. Røde Kors har for eksempel også modtaget en ekstrabevilling til Syrien.",Hjælp på vej mod sultende i Mali,http://dr.dk/nyheder/udland/hjaelp-paa-vej-mod-sultende-i-mali,2012-08-30 11:49:00+00:00
2011-08-18T04:04:00+00:00,"Syriens præsident, Bashar al-Assad, hævder, at landets militær og politi har indstillet aktionerne mod de demonstranter, der i flere måneder har krævet demokrati i landet. Det siger FN's generalsekretær, Ban Ki-Moon til nyhedsbureauet Reuters. I en telefonsamtale med Assad kaldte Ban rapporterne om volden mod civile for ""alarmerende"". Han er specielt bekymret for de seneste dages angreb mod havnebyen Latakia, der er hjem for tusinder af palæstinensiske flygtninge. - Generalsekretæren understregede, at alle militære operationer og masseanholdelser må stoppe øjeblikkeligt. Præsident Assad sagde, at militæret og politiet har stoppet deres operationer, hedder det i en erklæring fra FN. Så sent som onsdag sagde indbyggerne i Latakia, at hærstyrker rykkede ind, anholdt flere hundrede personer og tog dem med til et stadion. Samtidig stiger det amerikanske pres på Assad. Kilder i Obama-administrationen siger til nyhedsbureauet AP, at præsidenten er klar til at komme med en direkte appel til Assad om at træde tilbage. Den amerikanske regering har givet sine arabiske og europæiske allierede besked om, at erklæringen er lige på trapperne, siger kilderne i regeringen. Erklæringen vil blive fulgt op af nye sanktioner og en tv-tale fra udenrigsminister Hillary Clinton.",Assad: Militæret har standset aktioner mod demonstranter,http://dr.dk/nyheder/udland/assad-militaeret-har-standset-aktioner-mod-demonstranter,2011-08-18 04:04:00+00:00
2011-08-13T21:54:00+00:00,"I årevis har et netværk af læger og sundhedsspecialister hjulpet illegale udlændinge. Om kort tid åbner Røde Kors en lægeklinik i København for papirløse indvandrere. Det sker i samarbejde med Lægeforeningen og Dansk Flygtningehjælp. Men der er altså i forvejen læger, der hjælper de illegale. Ifølge Politiken har organisationen Flygtninge Under Jorden en liste på seks læger plus et mindre antal specialister som de kan ringe til, når der er brug for hjælp. - Men reelt er der flere, for de tilknyttede sundhedspersoner har selv hver sit eget lille private netværk. Nogle hjælper en enkelt gang, andre med jævne mellemrum, siger organisationens talskvinde Michala Clante Bendixen til avisen. Sundhedsloven giver personer uden opholdstilladelse ret til at få behandlet akut sygdom, men ikke øvrige helbredsproblemer. Og da netværket behandler alt fra halsbetændelse til kræft bevæger de sig i en juridisk gråzone. En af lægerne i netværket, øre-, næse- og halsspecialist Peter Poulsen fra Viborg, mener ikke, at han bryder loven med sin hjælp.. - Selv en ørebetændelse kan udvikle sig til noget alvorligt, hvis den ikke behandles, siger Peter Poulsen til Politiken. Hos befolkningen er der i høj grad opbakning til sundhedshjælp til illegale udlændinge. En måling fra Megafon viser, at hver tredje dansker synes, at det er i orden at yde hjælp til både store som små lidelser. Yderligere 40 procent er positive, men mener, at lægehjælpen udelukkende bør gælde akutte sundhedsproblemer. Knap hver fjerde dansker er imod lægebehandling til illegale udlændinge.",Lægenetværk hjælper illegale indvandrere,http://dr.dk/nyheder/indland/laegenetvaerk-hjaelper-illegale-indvandrere,2011-08-13 21:54:00+00:00
2012-08-21T10:19:00+00:00,"Mindst ni personer - heriblandt fire børn - meldes nu dræbt af det bombeattentat, der mandag aften ramte byen Gaziantep i det sydøstlige Tyrkiet. - Tabstallet er vokset fra otte til ni, efter en 12-årig pige døde af sine kvæstelser, siger den tyrkiske vicestatsminister, Besir Atalay. Det seneste tal for sårede folk efter bombeattentatet tæller mere end 69 personer. Heraf betegnes fire af ofrenes tilstand som kritisk, mens resten af ofrene for størstepartens vedkommende ""kun"" har fået overfladiske skrammer af knust glas. Bomben eksploderede tæt på en politistation og satte ild til flere køretøjer - herunder også en fyldt bus. Angrebet skete på den anden aften i de såkaldte Eid-festligheder, der markerer afslutningen på muslimernes vigtigste højtid, fastemåneden ramadanen. Ingen er endnu blevet arresteret for angrebet, men Besir Atalaya beskylder oprørere fra det kurdiske arbejderparti PKK for at stå bag det. Det venstresocialistiske parti har siden 1978 kæmpet for ""lige rettigheder for tyrkere og kurdere i Tyrkiet"". PKK står på både USA's og EU's terrorlister og har tidligere taget skylden for andre angreb i området. Gennem de sidste tre årtier har 45.000 mennesker mistet livet i kampen. Men PKK nægter at have noget at gøre med det seneste bombeangreb. - Vores folk har ikke noget at gøre med denne eksplosion, lyder det i en udtalelse fra PKK på hjemmesiden Firat News, der har tætte forbindelser til partiet. Byen Gaziantep, hvor bombeattentatet fandt sted, ligger cirka 50 kilometer fra grænsen ind til Syrien og huser lige nu omkring 700.000 flygtninge fra det borgerkrigshærgede naboland, hvor præsident al-Assad kæmper mod oprørere.",Dødstal stiger til ni efter tyrkisk bombe,http://dr.dk/nyheder/udland/doedstal-stiger-til-ni-efter-tyrkisk-bombe,2012-08-21 10:19:00+00:00
2013-08-30T07:35:00+00:00,"I 'Minna mangler et øvelokale' gør forfatter Dorthe Nors noget atypisk: Hun har nemlig skrevet en hel roman, der kun består af hovedsætninger. Vi møder komponistpigen Minna, der ikke er ""en dag over fyrre"" og ""lidt af et værtsdyr"". Minna er sådan en, andre mennesker læsser af på, og hun lider en del under ikke at kunne sige fra. Vær med i online-læsekredsen om 'Minna mangler et øvelokale' I december og januar læser vi Kim Thuys lille, poetiske roman 'Ru', som bygger på hendes families historie som flygtninge fra Vietnam til Canada. Læs mere på oversigten over sæsonens Testklub-bøger Bestil bogen på bibliotek.dk Veninderne fylder alt for meget, kæresten Lars er skredet, og Minna har i den grad brug for at sætte foden ned og blive synlig i sit eget liv. Lige nu skriver hun kun lydløs musik. Men tilbage til hovedsætningerne. Hvad er det nu lige det er? Jo, kort fortalt, så er det den grammatiske betegnelse for en sætning, som kan stå alene. Det lyder måske ret tørt, men det kommer jo an på, hvad der står i dem. ""Minna tør ikke trykke på parforholdsapplikationen"" er f.eks. en hovedsætning. Det er ""Minna vil have et røvhulsfilter"" også. Og sådan fortælles historien. I korte, konstaterende udsagn - med en hel del sagt mellem linjerne - og grafisk sat op med en sætning på hver linje, så det ligner et digt eller en liste. Spørgsmålet er, hvordan det er at få en roman serveret på den måde. Det bryder jo i høj grad med traditionen for fyldigt og udfoldet romansprog. Vi er også nysgerrige på, hvad du synes om Minna og hendes historie generelt. Alt det kan du fortælle om i online-læsekredsen. Online-læsekredsen om 'Minna mangler et øvelokale' er åben i september og oktober. Og du er selvfølgelig også velkommen til at kaste alle mulige andre emner om bogen på banen.",Minna mangler et øvelokale i månedens Testklub-bog,http://dr.dk/nyheder/kultur/kulturklubber/minna-mangler-et-oevelokale-i-maanedens-testklub-bog,2013-08-30 07:35:00+00:00
2013-08-29T13:02:00+00:00,"Udviklingsminister Christian Friis Bach (R) står klar med en ekstra pose penge til de syriske flygtninge, som har forladt deres hjem eller på anden måde har brug for hjælp på grund af den verserende borgerkrig i landet. - Vi forbereder et solidt humanitært bidrag i lyset af den meget alvorlige humanitære situation, der er. 7.000.000 mennesker har akut brug for nødhjælp, siger Christian Friis Bach. Ministeren vil ikke komme nærmere ind på et præcist beløb. Han tilføjer, at det både gælder hjælp til den situation, som hersker i landet lige nu, og at det også er et bidrag til: - de scenarier, der måtte komme, som ministeren formulerer det. Lige før sommerferien udsendte FN den største appel om hjælp nogensinde. 25 milliarder kroner til nødhjælpsindsatsen i Syrien. I 2012 og 2013 har Danmark givet 336 millioner kroner til nødhjælpsindsatsen og derudover 98 millioner kroner i ikke-humanitær støtte. I alt 434 millioner kroner siden 2012. Danmark bidrager med mad, vand, tæpper, sundhed og skoler. Samtidig støtter Danmark et initiativ, der indsamler informationer om menneskerettighedskrænkelser til mulige retsopgør efter krigen. Udtalelserne fra udviklingsministeren falder i forbindelse med et møde i Det Udenrigspolitiske Nævn i Folketinget, hvor nævnet blandt andet diskuterer, hvordan Danmark skal forholde sig til en international indgriben i Syrien uden om FN. En indgriben som har været stærkt omdiskuteret, men som den danske regering har erklæret sig klar til at overveje. - FN's Sikkerhedsråd bør reagere i den her situation, hvis det ikke kan lade sig gøre, så bliver vi nødt til at tage ansvaret på os og overveje alternativer. Det er det vi gør i øjeblikket, sagde statsminister Helle Thorning-Schmidt (S) tirsdag. Statsministerens udtalelse kom efter, at der med stor sandsynlighed er blevet brugt giftgas mod den civile befolkning i Syrien mindst én gang. Efter angrebet gik billeder af døende civile verden rundt.  Det skønnes ifølge Udenrigsministeriet, at omkring to millioner syrere er flygtet ud af landet, og at over fire millioner er flygtet fra deres hjem men stadig opholder sig inden for Syriens grænser. Lige nu har cirka syv millioner mennesker akut brug for nødhjælp, på grund af borgerkrigen i Syrien, som indtil videre har kostet mere 100.000 mennesker livet.",Minister: Nu får Syrien ekstra nødhjælp fra Danmark,http://dr.dk/nyheder/politik/minister-nu-faar-syrien-ekstra-noedhjaelp-fra-danmark,2013-08-29 13:02:00+00:00
2013-08-29T11:21:00+00:00,"En gruppe unge syrere anholdes i marts for at have malet graffiti i byen Deraa i det sydlige Syrien. Deres budskab er det samme som hos mange andre i Mellemøsten under det ulmende arabiske forår: ""Folket vil vælte regimet"". Folk reagerer på anholdelsen og går på gaden for at demonstrere. Flere dræbes og hundredevis såres, da sikkerhedsstyrker skyder mod demonstrationerne. Syrien er hjemsted for mange forskellige befolkningsgrupper. Etniske og religiøse grupper som kurdere, armenere, kristne, drusere, alawitter og sunnier lever side om side. Sidstnævnte er den største gruppe. Bashar al-Assad kommer ud af en familie af alawitter, som kun udgør godt 10 procent af befolkningen. Alligevel har de i mange år siddet tungt på magtposterne. Bashar al-Assad lover at overveje et flerpartisystem og højere lønninger til statsansatte. Samtidig beordrer han anholdte demonstranter løsladt. Protesterne vokser i løbet af året, og sikkerhedsstyrkernes fremfærd bliver mere og mere brutal. I februar er der hårde kampe mellem oprørere og Assads styrker i Homs - 700 mennesker bliver dræbt og mange flere såret. I løbet af 2012 når kampene også hovedstaden Damaskus og Aleppo. Konflikten udvikler sig til en humanitær katastrofe med mange millioner flygtninge - både i nabolandene og internt fordrevne. Rusland og Kina blokerer for en resolution i FN's Sikkerhedsråd. Islamistiske grupper som Al-Nusra og Al-Tawhid bliver mere og mere synlige i krigen. Det bekymrer Vesten, der ellers har planer om at bevæbne oppositionsstyrkerne. USA og Storbritannien beordrer i foråret undersøgelser af et formodet kemisk angreb foretaget af det syriske regime. Ifølge FN har mere end 100.000 mennesker mistet livet i konflikten. Assads styrker genvinder nogle strategisk vigtige områder i Syrien, som har været besat af oprørere. I det hele taget får syrisk militær mere overtag i løbet af foråret 2013. Oprørere og vestlige magter anklager Assad for at have brugt kemiske våben i et angreb, der kostede mere end 300 mennesker - heriblandt mange børn - livet i en forstad til Damaskus. Rusland og Kina blokerer stadig for militær indgriben.",OVERBLIK: Krigen i Syrien begyndte med graffiti,http://dr.dk/nyheder/udland/overblik-krigen-i-syrien-begyndte-med-graffiti,2013-08-29 11:21:00+00:00
2013-08-28T19:50:00+00:00,"At smide bomber over Syrien vil ikke gavne den civile befolkning, mener Enhedslisten, som derfor afviser at støtte dansk deltagelse i et militært indgreb mod det borgerkrigshærgede land. I stedet bør den danske regering arbejde for en forhandlingsløsning og optrappe den humanitære indsats, mener Enhedslistens forsvarsordfører, Nikolaj Villumsen. - Det vil være forkert at gå i gang med at kaste bomber og bevæbne oprørere, som nogle gange er nogle dybt ubehagelige typer. Danmark bør gøre en forskel ved at handle på en anden måde, som gavner den civile befolkning, siger han. Regeringen har givet udtryk for, at den er åben over for at støtte en militær aktion i Syrien, selvom FNs Sikkerhedsråd ikke bakker op. Men Enhedslisten frygter, at konflikten eskalerer, hvis der angribes uden FN. - Ingen har givet noget konkret svar på, hvad der skal ske bagefter, og hvordan et bombeangreb skulle forhindre nye overgreb, siger Nikolaj Villumsen. På baggrund af erfaringerne fra de militære indgreb i Irak, Afghanistan og Libyen undrer han sig over, at man overvejer et militært indgreb. - Danmark bør i stedet arbejde for at skabe en kreds af villige lande, som vil arbejde for en forhandlingsløsning på den komplicerede syriske borgerkrig, siger forsvarsordføreren. Desuden mener Enhedslisten altså, at der skal sendes mere hjælp til Syriens civile befolkning i form af felthospitaler og nødhjælp. - Vi har set, at blandt andet Norge har øget sin humanitære hjælp med flere hundrede millioner kroner. - Vi kan gøre en forskel ved ikke at bruge 100 millioner kroner på bomber, som vi gjorde i Libyen, men i stedet bruge pengene på at hjælpe den syriske civilbefolkning, siger Nikolaj Villumsen. Enhedslistens handlingsplan går ud på, at Danmark skal sætte sig imod et angreb på Syrien udenom FN og i stedet arbejde for blandt andet i EU, at der indføres en våbenembargo. Danmark skal ligeledes forsøge at samle en kreds af lande, der skal spille en aktiv rolle i forhandlinger for at løse konflikten. FN's inspektører skal samtidig sikres tid til deres undersøgelse af det mulige kemiske angreb i udkanten af Damaskus. Samtidig skal den humanitære hjælp optrappes, og Danmark bør modtage FN-flygtninge fra Syrien med særlige behov, som for eksempel sjældne sygdomme, som bedre vil kunne hjælpes og behandles i Danmark. Torsdag klokken 13 mødes Udenrigspolitisk Nævn for at diskutere situationen i Syrien. /ritzau/",EL stiller alternativt forslag til aktion mod Syrien,http://dr.dk/nyheder/politik/el-stiller-alternativt-forslag-til-aktion-mod-syrien,2013-08-28 19:50:00+00:00
2013-08-28T08:30:00+00:00,"Stemningen i Damaskus er meget nervøs i disse dage, hvor USA og allierede truer med at gribe ind i borgerkrigen. 100.000 syrere har allerede mistet livet og millioner er flygtet ud af landet. Men en vestlig intervention risikerer at sende endnu flere ud af landet, vurderer generalsekretær i Dansk Røde Kors, Anders Ladekarl. - Man risikerer, at de millioner af internt fordrevne, der har følt, at de har haft et helle i dele af Damaskus, vil begynde at flygte. Så vil der opstå en kæmpe flygtningestrøm, siger Anders Ladekarl til DR Nyheder. - Der er ganske kort til den libanesiske grænse fra Damaskus. Millioner kan tage vejene og flygte ud af landet, og så vil situationen blive fuldstændig uoverskuelig, siger han. Røde Kors er en af de få hjælpeorganisationer, der har adgang til at hjælpe folk i Syrien lige nu og ifølge de lokale hjælpearbejdere er stemningen i Damaskus meget, meget nervøs lige nu. For nu er der pludselig også de kemiske angreb at forholde sig til. Anders Ladekarl betegner situationen som pest eller kolera. - Hvis man ikke griber ind, risikerer man at angrebene med nervegas fortsætter. Hvis man griber ind, risikerer man at forstærke en konflikt, der fører til endnu flere flygtninge på kort sigt. Han håber, at Vesten har overvejet konsekvenserne for civile inden et eventuelt angreb. Han erkender, at de kemiske angreb også gør situationen vanskeligere for hjælpearbejderne og at det kan ende med, at Røde Kors må kaste håndklædet i ringen. - Vores hjælpearbejdere skal overveje, hvordan de garderer sig mod og håndterer kemiske angreb. Det har vi meget svært ved at gøre. Og selv om der skal meget til, før vi må forlade landet, så ligger der en plan for evakuering af medarbejderne, hvis det skulle blive nødvendigt, siger Anders Ladekarl. Røde Kors vurderer, at mellem fire og fem millioner syrere lever som internt fordrevne og mange er flygtet flere gange.",Røde Kors: Millioner klar til at flygte fra Damaskus,http://dr.dk/nyheder/udland/roede-kors-millioner-klar-til-flygte-fra-damaskus,2013-08-28 08:30:00+00:00
2012-08-10T15:12:00+00:00,"Den danske politimand Lasse Rosenkrands Christensen er udpeget til leder af EU's ny civile mission i Sydsudan. Han bliver dermed den højst placerede dansker i EU's civile opgaver inden for krisestyring, oplyser Udenrigsministeriet. Lasse Rosenkrands Christensen er udnævnt efter indstilling af EU's udenrigsrepræsentant, Catherine Ashton. Missionen i den nye stat Sydsudan, som blev selvstændig i juli 2011, er en del af EU's fælles udenrigs- og sikkerhedspolitik. Hovedopgaven for den danske chef bliver at styrke luftfartssikkerheden omkring den internationale lufthavn Juba i Sydsudan. Landet har ikke adgang til havet og er helt afhængigt af lufttrafikken, da det begrænsede vejnet er uanvendeligt i regntiden. EU-missionen, der indledes 1. september, har 44 internationalt udsendte og 20 lokalt ansatte. Udenrigsminister Villy Søvndal (SF) glæder sig over udnævnelsen. - Udnævnelsen af en dansk chef er udtryk for Danmarks stærke engagement for fred og stabilitet i Sydsudan. Jeg er overbevist om, at Lasse Rosenkrands Christensen har de helt rigtige forudsætninger for at løse denne vanskelige opgave, siger Søvndal. EU's mission har 19 måneder til at styrke sikkerheden i Juba lufthavn ved rådgivning, teknisk assistance og træning. Hvis sikkerheden bliver bedre, kan landet modtage mere lufttrafik og få styrket handel samt øget indsatsen mod kriminalitet og terrorisme. Sydsudan blev sidste år verdens yngste selvstændige nation efter mere end 20 års borgerkrig mellem muslimer i nord og kristne i syd. Efter en fredsaftale i 2005 blev der i januar 2011 holdt folkeafstemning om Sydsudans fremtid, og et overvældende flertal stemte for uafhængighed. Danmark indledte sidste år et flerårigt støtteprogram til Sydsudan på i alt 375 millioner kroner. Det samtænker ifølge Udenrigsministeriet sikkerhed, udvikling og humanitær bistand. Pengene er målrettet god regeringsførelse, opbygning af kapacitet, forebyggelse af konflikter, stabilisering og økonomisk udvikling. Danmark bidrager også med humanitær bistand og hjælp til flygtninge og internt fordrevne. /ritzau/",Dansker leder EU's civilmission i Sydsudan,http://dr.dk/nyheder/indland/dansker-leder-eus-civilmission-i-sydsudan,2012-08-10 15:12:00+00:00
2012-08-06T14:11:00+00:00,"Dansk Flygtningehjælp udvider sit hjælpearbejde i Syrien med omkring seks millioner kroner. Pengene, som kommer fra FN, EU og Danida, skal give fordrevne i hovedstaden Damaskus og Deraa i den sydlige del af landet nødhjælp og husly. Læs hele dr.dk's tema om Syrien her - En af de vigtigste udfordringer lige nu er at skaffe nødhjælp og tag over hovedet til de mange fordrevne, og med de nye donormidler kan vi udvide arbejdet med at løse den opgave, siger leder af Dansk Flygtningehjælps internationale afdeling Ann Mary Olsen. Dansk Flygtningehjælp skal assistere i arbejdet med at gøre skolebygninger klar til at modtage de fordrevne og samtidig fortsætte med at distribuere nødhjælp, der snart har nået 50.000 mennesker. - Vi har uddelt nødhjælp i form af hygiejnepakker, der er vitale for mennesker på flugt, og nu forbereder vi uddeling af tæpper, madrasser og køkkenredskaber, siger Ann Mary Olsen. Samtidig skal Dansk Flygtningehjælp assistere i arbejdet med at udbedre og omdanne lokale skoler, så de kan modtage flere fordrevne - indtil videre har 12.000 mennesker søgt tilflugt i skoler alene i Damaskus. Dansk Flygtningehjælp arbejder i fire områder af Damaskus og Deraa og har også operationer i byen Homs, hvor arbejdet fokuserer på at hjælpe irakiske flygtninge, der udgør en sårbar gruppe i den nuværende situation. Hjælpen ydes i samarbejde med Syrisk Arabisk Røde Halvmåne, UNHCR, Unicef, FN's humanitære fond ERF, EU's humanitære kontor ECHO og Danida.",Dansk Flygtningehjælp udvider hjælpearbejde for seks millioner,http://dr.dk/nyheder/indland/dansk-flygtningehjaelp-udvider-hjaelpearbejde-seks-millioner,2012-08-06 14:11:00+00:00
2012-07-23T18:38:00+00:00,"Syriens regeringshær har mandag tilsyneladende generobret størstedelen af Damaskus efter en uges voldsomme kampe mod oprørere, som benytter guerillataktik for at bevare fodfæstet i hovedstaden, oplyser både aktivist- og regeringskilder. - Uheldigvis har regimets styrker overtaget kontrollen med næsten hele hovedstaden. Der er dog fortsat træfninger i de sydlige distrikter Qadam og forstaden Daraya, siger en aktivist, som betegner sig selv Omar. - Der er fortsat medlemmer af den oprørske Frie Syriske Hær (FSA) i Damaskus, men de gemmer sig nu, tilføjer han. Antiregime-aktivisten Lena al-Shami siger, at helikoptere hele tiden overflyver hendes distrikt Mazzeh i den vestlige del af Damaskus. - Regimets styrker er overalt i hovedstaden, men det er ikke nødvendigvis ensbetydende med, at de har kontrol med byen, siger Shami og forklarer, at FSA er overgået til en guerillastrategi. En anden aktivist, der kalder sig Ahmed, siger, at ""kampen for at befri Damaskus fortsætter, og der er fortsat kampe i adskillige distrikter i byen"". Ahmed fra Al-Midan nabolaget, der var skueplads for hårde kampe i sidste uge, siger: - Det var den første fase, og en anden vil følge efter. Der vil blive gennemført flere angreb mod regimet. En sikkerhedskilde i Damaskus siger, at det meste af byen er blevet generobret af regeringsstyrker. - Det er lykkedes hæren at overtage kontrollen i nogle områder med magt, mens der i andre stadig gennemføres angreb, særligt i Kfar Sousa, siger han og tilføjer, at ""formålet er at finde de terrorister, der skjuler sig"". Lederen af det britiske baserede Syriens Observatorium for Menneskerettigheder, Rami Abdel Rahman, sagde, at ""regeringsstyrker har overtaget kontrollen med visse områder, men i andre er oprørerne fortsat til stede"". Regeringsstyrker har indsat forstærkninger mandag i adskillige distrikter i Damaskus, der blev ramt af granater i nattens løb ifølge aktivister. /ritzau/AFP",Syriens hær generobrer Damaskus-bydele,http://dr.dk/nyheder/udland/syriens-haer-generobrer-damaskus-bydele,2012-07-23 18:38:00+00:00
2012-07-23T11:11:00+00:00,"Presset på Assad-regimet i Syrien vokser dag for dag, og for at øge presset er EU-landene nu på vej til at skærpe den europæiske våbenembargo over for regimet. Det fortalte udenrigsminister Villy Søvndal til DR Nyheder, da han her til morgen ankom til EU´s udenrigsministerrådsmøde i Bruxelles. - Forhåbentlig sikrer vi, at man kan tilbageholde skibe i internationalt farvand, hvis der er en begrundet formodning om, at de sejler våben til den krigsførende magt, så det er en skærpelse for at ramme våbentilførelsen til Syrien, sagde Villy Søvndal. I dag kontrollerer EU-landene kun skibe, som har kurs mod Syrien, hvis de lægger til i en europæisk havn. Den politik skal ændres, så mistænkelige skibe i fremtiden også kan kontrolleres, når de er ude på havet. Villy Søvndal fortalte også, at vurderingen i Bruxelles er, at Assad-regimet nu er så presset, at tiden er inde til at diskutere, hvad der skal ske i Syrien, når Assad er fjernet som præsident. - Med den meget hurtige udvikling, der sker også på jorden specielt i den sidste uge, er det meget relevant at diskutere, hvordan vi sikrer, at nogen er klar, hvis vi kommer i en meget hurtig situation, sagde han. Se også dr.dk's tema om Syrien her. Mødet mellem EU's udenrigsministre sker efter en uge, som har været den mest blodige, mens konflikten i landet har stået på. Alene i torsdags blev minimum 300 mennesker dræbt, og mindst 30.000 nye flygtninge er på vej fra Syrien til Tyrkiet eller Libanon.",EU vil skærpe våbenembargo mod Syrien,http://dr.dk/nyheder/udland/eu-vil-skaerpe-vaabenembargo-mod-syrien,2012-07-23 11:11:00+00:00
2011-06-23T21:54:00+00:00,"Syriske sikkerhedsstyrker har anholdt over 120 personer i og omkring landsbyen Tal Rifaat nær grænsen til Tyrkiet, siger en syrisk menneskerettighedsgruppe. Anholdelserne er foretaget sent onsdag aften og i løbet af torsdagen, siger Syrian Observatory for Human Rights, der er baseret i London. Ifølge organisationen blev de civile opsøgt i deres hjem og taget med af sikkerhedsstyrker. Tal Rifaat ligger på vejen til Aleppo, der er Syriens næststørste by, hvor tusindvis af personer er flygtet fra og har søgt tilflugt i Tyrkiet. Hjælpeorganisationen Tyrkisk Røde Halvmåne oplyser, at mere end 11.000 personer er strømmet over grænsen i de seneste uger. Alene torsdag kom 600 nye flygtninge til. Samtidig udtrykker den amerikanske udenrigsminister, Hillary Clinton, bekymring for, at Syriensmobilisering af soldater langs grænsen til Tyrkiet kan få krisen i regionen til at eskalere. Clinton siger, at USA løbende drøfter sagen med Tyrkiet. - Medmindre de syriske styrker omgående stopper deres angreb og provokationer, der ikke alene påvirker deres egne borgere, men også øger risikoen for sammenstød ved grænsen, vil vi se en optrapning af konflikten i området, siger Clinton. /ritzau/AFP",Syrien lavede masseanholdelse ved grænsen,http://dr.dk/nyheder/udland/syrien-lavede-masseanholdelse-ved-graensen,2011-06-23 21:54:00+00:00
2011-06-23T11:13:00+00:00,"Syriske tropper har samlet sig ved grænsen til Tyrkiet, siger vidner i området. De siger videre, at det har fået hundredvis af syrere til at flygte over grænsen for at slippe væk fra militærets angreb i området. - De løber i panik, siger et vidne. Protesterne fra den syriske befolkning imod regimet i Damaskus er taget til, efter at militæret har slået ned på en række landsbyer i Jisr al-Shughour-regionen vest for byen Aleppo. Disse angreb har fået omkring 10.000 syrere til at flygte over grænsen til Tyrkiet og ført til øgede spændinger mellem den syriske diktator, Bashar Assad, der prøver at nedkæmpe folkets oprør, og Tyrkiet. Vidner i Syrien siger nu, at tusindvis af flygtninge opholder sig på den syriske side af grænsen, efter at deres landsbyer er blevet angrebet af militæret i Khirbet al-Joz-regionen. Det er ikke klart, om de mange mennesker også vil flygte til Tyrkiet. Siden midten af marts har der været demonstrationer i Syrien imod Assads regime. Aktivister taler om, at militærets forsøg på at slå demonstrationerne ned har kostet over 1300 mennesker livet. /ritzau/Reuters",Syrere flygter i panik til Tyrkiet,http://dr.dk/nyheder/udland/syrere-flygter-i-panik-til-tyrkiet,2011-06-23 11:13:00+00:00
2013-07-30T00:18:00+00:00,"USAs udenrigsminister, John Kerry, opfordrer Israel og palæstinenserne til at indgå rimelige kompromiser i de første direkte fredsforhandlinger mellem de stridende parter i næsten tre år. - Det er ikke nogen hemmelighed, at det er en svær proces. Hvis det var nemt, ville det være sket for lang tid siden, siger Kerry, der netop har udnævnt USAs tidligere ambassadør i Israel Martin Indyk til særlig udsending i Mellemøsten. - Mange svære valg ligger forud for forhandlingerne og for lederne, mens vi søger rimelige kompromiser på svære, komplicerede, følelsesladede og symbolske spørgsmål, lyder det fra udenrigsministeren. Som et tegn på de mange udfordringer, der ligger forude, var mandagens udmeldinger fra parterne vidt forskellige. En israelsk talsmand sagde, at alle spørgsmål vil blive diskuteret samtidigt, mens en palæstinensisk talsmand siger, at samtalerne begynder med grænser og sikkerhed. USA forsøger at mægle en aftale, der er baseret på en tostatsløsning, hvor en ny palæstinensisk stat i Gazastriben og Vestbredden fredeligt skal eksistere side om side med Israel. Nogle af de store stridspunkter i konflikten, der har varet i over seks årtier, er grænser, jødiske bosættelser på Vestbredden, palæstinensiske flygtninge og hvad der skal ske med Jerusalem. Genoptagelsen af fredsforhandlingerne er en bedrift for Kerry, der har besøgt regionen seks gange over de seneste fire måneder for at overtale begge parter. - Du tog imod udfordringen, mens de fleste mente, at du var på en umulig mission, lyder det fra Martin Indyk. Mange analytikere ser dog med skepsis på sandsynligheden for at nå til enighed om en fredsaftale - blandt andet på grund af intern splittelse både i Israel og blandt palæstinenserne. Samtalerne skal foregå over de næste ni måneder og begynder over en middag mandag aften lokal tid i Washington og forsætter tirsdag, hvor Kerry angiveligt vil komme med en udtalelse om det videre forløb. Præsident Barack Obama har i en meddelelse opfordret begge sider til at forhandle i god tro og siger, at USA er klar til at støtte dem gennem disse forhandlinger. /ritzau/Reuters",Svært med fred i Mellemøsten,http://dr.dk/nyheder/udland/svaert-med-fred-i-mellemoesten,2013-07-30 00:18:00+00:00
2012-07-07T17:15:37+00:00,"Antallet af døde under den voldsomme monsunregn, der har forårsaget massive oversvømmelser i den nordøstlige del af Indien, er steget til flere end 120. Ydermere seks millioner mennesker er tvunget til at forlade deres hjem, siger myndighederne lørdag. Det meteorologiske institut melder om, at mere regn i det kommende døgn vil piske ned over regionen, der lider under de værste oversvømmelser i de senere år. Delstaten Assam er hårdest ramt af de årlige regnskyl, som får den mægtige flod Brahmaputra til at gå over sine bredder. Oversvømmelserne har også ramt nabostaterne Arunachal Pradesh, Mnupur og Meghalaya. - Indtil videre er 121 mennesker omkommet ved forskellige episoder, hvoraf de 105 druknede, da de forsøgte at undslippe de rivende vandmasser. Andre 16 blev dræbt af jordskred, der er forårsaget af regn, hedder det i en erklæring fra regeringen i Assam. Omkring seks millioner mennesker menes at have været tvunget til at forlade deres hjem og søge højere beliggende terræn for at undslippe flodvandet, hedder det i en separat rapport fra Den Centrale Vandkommission. Monsunen, som fejer hen over subkontinentet fra juni til september, er helt nødvendig for Indiens landmænd. Men samtidig kræver den hvert år mange ofre som følge af oversvømmelser. Embedsmænd i Assam kæmper for at håndtere det store antal mennesker, der er hjemløse på grund af oversvømmelserne, og på at etablere improviserede nødhjælpslejre til nogen af dem, der er tvunget til at forlade deres hjem. 26 af de 27 distrikter i den te- og olierige stat har været ramt af springfloder siden 24. juni som følge af de voldsomme skybrud, mens floden Brahmaputra er gået over sine bredder på mindst ni steder. Oversvømmelserne har også hærget Kaziranga Nationalparken, der er kendt for dens tigre, en-hornede næsehorn og elefanter. Ifølge Press Trust of India er flere end 540 af parkens dyr omkommet, heraf 13 næsehorn.",Voldsom regn fordriver seks millioner indere,http://dr.dk/nyheder/udland/voldsom-regn-fordriver-seks-millioner-indere,2012-07-07 17:15:37+00:00
2012-07-05T18:23:21+00:00,"En af Syriens præsidents nærmeste rådgivere og barndomsvenner er deserteret og flygtet til nabolandet Tyrkiet. Det drejer sig om generalen Manaf Tlas. Oplysningen om generalens flugt bekræftes ifølge mediet af en højtstående sikkerhedskilde. Han og præsident Bashar al-Assad har ifølge et Assad-venligt medie været venner siden barndommen. Manaf Tlas er ikke den første general, som er deserteret, men analytikere beskriver hans forsvinden som præsidentens største nederlag til dato. Sikkerhedskilden mener dog ikke, at Tlas flugt har nogen reel betydning. - Hvis efterretningstjenesten ville have anholdt ham, havde den gjort det, siger kilden. - Hans flugt betyder ingenting, lyder det videre. Omkring 85 syriske regeringssoldater, heriblandt en general, flygtede mandag over grænsen til Tyrkiet. Soldaterne er flygtet sammen med deres familier. I alt har cirka 300 soldater inden for de seneste uger søgt tilflugt i Tyrkiet. Det Syriske Observatorium for Menneskerettigheder, der følger situationen i landet tæt via indberetninger fra øjenvidner og aktivister fra oppositionen, anslår, at ""flere tusind"" syriske soldater har forladt landet siden oprøret mod præsident Bashar al-Assads styre begyndte i marts sidste år. Militæranalytikeren Paul Smyth ved det britiske R3IConsulting sætter dog tallet noget lavere. Han bygger sin vurdering på styrets fortsatte styrke i landet. Ifølge ham kan der være to grunde til, at mange soldater vælger at blive: At de fortsat støtter Assad-regimet, eller at de frygter at blive straffet. - Begge dele spiller sandsynligvis ind, siger Paul Smyth. Før oprøret brød ud havde Syrien en hær på 325.000 mand. Myndighederne i Ankara har ved flere lejligheder sagt, at Tyrkiet vil holde grænsen åben for flygtninge. /ritzau/Reuters",Assads general og barndomsven er deserteret,http://dr.dk/nyheder/udland/assads-general-og-barndomsven-er-deserteret,2012-07-05 18:23:21+00:00
2012-07-02T12:43:00+00:00,"Tyrkiets væbnede styrker sendte i alt seks kampfly i luften ved tre separate episoder, da syriske militærhelikoptere nærmede sig landets grænse søndag. Men der skete ingen krænkelser af det tyrkiske luftrum, siger det tyrkiske militær i en erklæring mandag. Det tyrkiske luftvåben sendte seks F-16-fly på vingerne fra Incirlik-luftbasen i det sydlige Tyrkiet som reaktion på syriske helikopterflyvninger syd for den tyrkiske provins Hatay. De syriske helikoptere fløj få kilometer syd for Tyrkiets grænse. Episoden understreger den spændte situation mellem de to nabolande. Tyrkiet har oprustet nær grænsen til Syrien som reaktion på, at syriske styrker skød et tyrkisk jagerfly ned for godt en uge siden. Troppebevægelserne er ifølge amerikanske erklæringer ikke et udtryk for, at spændingerne mellem to nabolande er ved at eskalere. - Jeg ville ikke lægge for meget i troppebevægelserne, der er blevet beskrevet i pressen, sagde den amerikanske forsvarsminister, Leon Panetta, søndag. Højtstående kilder i det amerikanske forsvar understreger også, at det ikke er Tyrkiets hensigt at optrappe konflikten. Tyrkiske militærledere var fredag i grænseområdet for at inspicere de antiluftskytsvåben, der er opstillet som en tydelig advarsel til den syriske præsident, Bashar al-Assad, efter nedskydningen af det tyrkiske jagerfly. Men den tyrkiske premierminister, Recep Tayyip Erdogan, har gjort det klart, at Assad risikerer at få Tyrkiets vrede at føle, hvis han fly kommer for tæt på grænsen. - Vi vil ikke tøve med at give en lektion til dem, der bruger tunge våben mod deres eget folk og mod nabolande, sagde Erdogan fredag til tyrkisk tv. 33.000 syriske flygtninge opholder sig i grænseregionen sammen med enheder fra oprørene i Den Frie Syriske Hær. /ritzau/Reuters",Tyrkiet sendte fly op ved Syriens grænse,http://dr.dk/nyheder/udland/tyrkiet-sendte-fly-op-ved-syriens-graense,2012-07-02 12:43:00+00:00
2012-06-30T05:05:00+00:00,"Amerikanske forsvarschefer afdramatiserer Tyrkiets oprustning nær grænsen til Syrien. Troppebevægelserne er således ifølge amerikanerne ikke et udtryk for, at spændingerne mellem to nabolande er ved at eskalere. Tyrkiske embedsmænd sagde torsdag, at oprustningen sker som en sikkerhedsforanstaltning efter syriske styrker skød et tyrkisk jagerfly ned for en uge siden. Den amerikanske forsvarsminister, Leon Panetta, noterer sig, at tyrkisk militær har fastholdt tilstedeværelsen langs grænsen. - Jeg ville ikke lægge for meget i troppebevægelserne, der er blevet beskrevet i pressen, siger Panetta til journalister i Pentagon. General Martin Dempsey er enig. - Jeg ser det ikke som en provokation på nogen måde, siger han. Dempsey, der for nylig har holdt møde med sin tyrkiske modpart, general Necdet Özel, tilføjer: - Man må nok spørge tyrkerne. Jeg har spurgt dem, og det er ikke deres hensigt at optrappe konflikten. Dempsey siger om den tyrkiske general, at ""han har valgt en meget velovervejet strategi i forhold til episoden. Tyrkiske militærledere var fredag i grænseområdet for at inspicere de antiluftskytsvåben, der er opstillet som en tydelig advarsel til den syriske præsident Bashar al-Assad efter fredagens nedskydning af det tyrkiske jagerfly. Analytikere peger på, at hverken Tyrkiet eller de allierede i Nato ser ud til at have nogen interesse i at håndhæve et formelt flyforbud over syrisk luftrum. Den tyrkiske premierminister Tayyip Erdogan har gjort det klart, at Assad risikerer at få Tyrkiets vrede at føle, hvis han fly kommer for tæt på grænsen. Erdogan siger fredag på tyrkisk tv: - Vi vil ikke tøve med at give en lektion til dem, der bruger tunge våben mod deres eget folk og mod nabolande. 33.000 syriske flygtninge opholder sig i grænseregionen sammen med enheder fra oprørene i Den Frie Syriske Hær. /ritzau/Reuters",USA afdramatiserer tyrkisk oprustning,http://dr.dk/nyheder/udland/usa-afdramatiserer-tyrkisk-oprustning,2012-06-30 05:05:00+00:00
2012-06-21T05:56:00+00:00,"Det er uacceptabelt, at flygtningefamilier med børn ikke får en eneste krone i børnepenge det første halve år de er i landet, mener Enhedslistens politiske ordfører Johanne Schmidt Nielsen. - Jeg synes, vi som samfund er forpligtet til at sørge for, at de mennesker, der bor her, kan have en levestandard, hvor ingen skal gå sultne i seng, siger Johanne Schmidt-Nielsen. Loven betyder, at børn af indvandrerfamilier skal have været i Danmark i to år, før staten udbetaler den fulde børnecheck, men det bør laves om, mener Johanne Schmidt-Nielsen Loven om optjening blev lavet for at forhindre at polakker og andre øst-arbejdere, der kom til Danmark for at arbejde, kunne hæve en børnecheck, selvom deres børn aldrig satte deres fod i Danmark. Da loven blev vedtaget i 2010 stemte både S, SF, Enhedslisten og De radikale imod forslaget. Daværende radikal ordfører på området Niels Helveg Petersen, sagde dengang, at loven var i strid med flygtningekonventionerne og at de radikale på ingen måde ville kunne stemme for forslaget. Derfor håber Johanne Schmidt-Nielsen at regeringen nu vil være med til at ændre loven Selvom der i 2010 var stor modstand fra den nuværende regering, så må Enhedslisten måske kigge langt efter opbakning til en lovændring. Flere ministersvar fra de ansvarlige ministerier viser, at regeringen ikke har nogen planer om at ændre loven. Det får Enhedslisten til at true med, at tage børnecheken med i efterårets finanslovsforhandlinger, for på den måde at får loven ændret. - En mulighed kunne også være at tage det op i finansloven, men jeg synes det er mærkeligt regeringen ikke bare kan bakke om, at vi selvfølgelig ikke skal udsætte flygtninge, der kommer hertil for den slags, for det er ganske få penge, det drejer sig om",EL: Lov om børnecheck skal laves om,http://dr.dk/nyheder/politik/el-lov-om-boernecheck-skal-laves-om,2012-06-21 05:56:00+00:00
2012-06-11T17:43:00+00:00,"Syriske militærhelikoptere beskød mandag to oprørsbyer nord for Homs, siger FN-observatører i Syrien. - FN-observatører melder om hårde skudvekslinger i Rastan og Talbiseh, der ligger nord for Homs. Der bliver anvendt mortergranater og skudt med tunge våben fra helikoptere, siger en FN-talskvinde, Sausan Ghosheh. Syriske aktivister har ofte sagt, at det syriske militær har anvendt helikoptere ved angreb på oprørsgrupper, men det er første gang, at observatørerne har givet meldinger om det. - Mindst 29 mennesker blev dræbt ved forskellige angreb i Syrien mandag, siger aktivistgruppen Syrian Observatory for Human Rights til Reuters. Oprørsgrupper forsøger at finde nye og mere vanskelige ruter, som de kan anvende til at smugle flygtninge og sårede til Tyrkiet, da regeringshæren er begyndt at stikke hele skovområder langt grænsen i brand. De påsatte brande er en ny taktik, der skal gøre det lettere for militæret at finde oprørere og stoppe civiles flugt. Regeringsstyrerne lægger også miner ud langs grænsen. - Nogle sårede dør, fordi det nu tager op til tre gange så lang tid at nå frem til behandling i Tyrkiet, siger oprørere i selve Tyrkiet til Reuters. - Regimet under præsident Assad forsøger at blokere alle vor ruter. De har påsat brande langs hele grænsen, siger Abu Ahmad Lahlu, som har hjulpet med at hjælpe syriske familier til Tyrkiet. - Det er meget vanskeligt at finde nye ruter, som fører langt væk, siger han i flygtningelejren Yayladagi, som ligger kun en kilometer fra en tyrkiske grænsepost. En af de mest benyttede grænseovergange ligger et par kilometer derfra i et bakket terræn nær den tyrkiske landsby Guvecci, men den anvendes nu ikke længere, da militæret har bygget to vagttårne og indsat flere soldater i området. /ritzau/Reuters",FN: Helikoptere angriber byer i Syrien,http://dr.dk/nyheder/udland/fn-helikoptere-angriber-byer-i-syrien,2012-06-11 17:43:00+00:00
2011-05-11T12:01:00+00:00,"Mens regeringen og Dansk Folkeparti er tæt på at indgå en aftale om at øge kontrollen ved de danske grænser, raser kollegerne på den anden side, skriver politiken.dk. Både vores svenske og tyske naboer finder det nemlig forkasteligt, at Danmark overhovedet har overvejet at gå tilbage til grænsekontrollens tid før Schengen-samarbejdet. - Det er en skandale, at vi i Europa begynder at lukke vores grænser, siger den tyske, socialdemokratiske europaparlamentariker Ulrike Rodust. Også i Sverige vækker den skærpede kontrol vrede. Danmark er ikke populær på grund af sådan noget her, siger svenske Olle Schmidt, der sidder i den liberale gruppe i EU-Parlamentet. - Jeg håber virkelig ikke, at Danmark vil gøre det. Det strider mod alt, hvad EU og det nordiske samarbejde står for, siger han til politiken.dk. De danske grænsetiltag falder samtidig med, at EU-Parlamentet tirsdag debatterede Schengen-samarbejdet på sin plenarsamling i Strasbourg. Samarbejdet giver europæiske borgere fri bevægelighed inden for medlemslandene. Årsagen til debatten var en strid over flygtningestrømmen fra Nordafrika til den italienske ø Lampedusa. Italien gav de mange flygtninge opholdstilladelse og sendte dem videre ind i Europa, hvorefter Frankrig kvitterede med at lukke deres grænser - en overskridelse af Schengenaftalen. /ritzau/",Nabolande: Grænsekontrol en skandale,http://dr.dk/nyheder/politik/nabolande-graensekontrol-en-skandale,2011-05-11 12:01:00+00:00
2011-05-09T11:44:00+00:00,"Det er lykkes den libyske kvinde, Eman al-Obeidy, at flygte til Tunesien. Den 26. marts stormede hun ind på hotel Rixos i Tripoli, hvor en flok internationale journalister spiste morgenmad. Obeidy forklarede journalisterne, at en gruppe på 15 af Gaddafis soldater havde standset hende ved en kontrolpost øst for Tripoli, holdt hende tilbage og gennem to dage tæsket og voldtaget hende. Hun blev hurtigt fjernet af Gaddafis sikkerhedsfolk, og siden har ingen set hende - indtil i dag. CNN har mødt den flygtede kvinde i Tunesien og hun fortæller, at hun flygtede med hjælp fra to afhoppede officerer fra Gaddafis hær. Indhyllet i et traditionelt libysk kvindetørklæde, så kun hendes ene øje var synligt, og udstyret med en rejsetilladelse til flygtninge kørte hun sammen med de to afhoppede soldater og deres familier over grænsen uden problemer. I grænsebyen tog europæiske diplomater i mod al-Obeidy og kørte hende til den Tunesiske hovedstad Tunis, hvor hun nu overvejer sin fremtid. Til CNN udtaler kvinden, at hun frygter, at Gaddafis agenter vil finde frem til hende, og derfor håber hun på, at et vestligt land vil tage i mod hende. Al-Obeidy havde held til at fange den internationale presses opmærksomhed, men flere kvinder lider uden for kameralinsernes rækkevidde i det lukkede Libyen. Informationerne er ikke bekræftet af uafhængige kilder, men flere observatører hævder, at voldtægter bliver brugt som et våben i konflikten i Libyen.",Libysk voldtægtoffer flygtet,http://dr.dk/nyheder/udland/libysk-voldtaegtoffer-flygtet,2011-05-09 11:44:00+00:00
2011-05-09T07:36:00+00:00,"61 bådflygtninge døde af sult og tørst i Middelhavet, mens Nato-soldater og den italienske kystvagt ignorerede deres råb om hjælp. Det skriver den britiske avis The Guardian. Ifølge avisen løb skibet fra Tripoli i Libyen med kurs mod den italienske ø Lampedusa ind i problemer i slutningen af marts. Men selvom skibet slog alarm overfor Italiens kystvagt, en militærhelikopter og et Nato-krigsskib, blev der ikke iværksat en redningsaktion. I 16 dage drev skibet rundt for vejr og vind i Middelhavet, mens passagererne - heriblandt kvinder, børn og politiske flygtninge - en for en døde af sult og tørst. - Hver morgen vågnede vi op til flere lig, som vi lod ligge i 24 timer og så smed over bord, fortæller Abu Kurke, en af de få overlevende. De internationale maritime love foreskriver, at alle fartøjer - også militære - skal reagere på nødråb fra nærliggende fartøjer og tilbyde hjælp, når det er muligt. Flygtningeorganisationer forlanger en undersøgelse af sagen, mens FN opfordrer kommercielle og militære fartøjer til et tættere samarbejde i Middelhavet.",Avis: Nato lod bådflygtninge dø af sult og tørst,http://dr.dk/nyheder/udland/avis-nato-lod-baadflygtninge-doe-af-sult-og-toerst,2011-05-09 07:36:00+00:00
2013-06-24T20:48:00+00:00,"USA er overbevist om, at Edward Snowden, der er anklaget for at have afsløret amerikanernes hemmelige overvågningsprogrammer, opholder sig i Rusland og øger presset for at få ham udleveret. Det er dog mandag aften uvist, hvor Snowden, der indtil for nylig arbejdede for sikkerhedstjenesten National Security Agency, NSA, opholder sig. Søndag fløj han fra Hong Kong til Moskva. Rygterne ville vide, at han mandag ville tage et fly til Cuba. Herfra skulle han angiveligt flyve videre til Ecuador, hvor han har søgt asyl. Men Snowden var ikke med på flyet til Cuba, og de amerikanske myndigheder er overbeviste om, at han stadig opholder sig i Rusland. Talsmand for Det Hvide Hus Jay Carney forsvarer USAs forsøg på at få Snowden i amerikansk varetægt og bebrejder Kina, at han fik lov til at forlade Hong Kong. Ifølge Carney har episoden forværret forholdet mellem de to lande. Stifteren af WikiLeaks, Julian Assange, der selv i et år har opholdt sig på Ecuadors ambassade i London for at undgå at blive udleveret til Sverige, siger, at Snowden har søgt asyl i andre lande end Ecuador, blandt andet i Island. Han fortæller også, at Snowden har forladt Moskva og opholder sig på et sikkert sted. Men det tror Det Hvide Hus ikke på, og talsmand Jay Carney sagde på et pressemøde tidligere mandag, at USA vil presse Rusland til at bruge alle muligheder for at udlevere Snowden. Den amerikanske udenrigsminister, John Kerry, der er på besøg i Indien, siger, at det vil være dybt foruroligende, hvis Moskva trodser USA i forbindelse med Snowden, og at flygtningen stiller sig selv over loven og har forrådt sit land. Men den russiske regering har ignoreret opfordringerne til at udlevere Snowden, og Vladimir Putins pressetalsmand afviser, at man ved, hvor han opholder sig. - Vi har ingen informationer om ham, siger pressetalsmanden Dmitry Peskov. Det russiske nyhedsbureau, Interfax, citerer en anonym kilde, der siger, at Rusland hverken kan anholde eller udvise Snowden, da han ikke var rejst ind i Rusland - og antyder dermed, at han har opholdt sig i transitområdet i Moskvas lufthavn. /ritzau/Reuters",Edward Snowden er forsvundet,http://dr.dk/nyheder/udland/edward-snowden-er-forsvundet,2013-06-24 20:48:00+00:00
2011-05-06T09:14:00+00:00,"Dansk Folkeparti vil have grænsekontrollen tilbage for at dæmme op for flygtninge og kriminelles indtrængen i Danmark - og den kontrol kan toldere lave, siger partiets gruppeformand Kristian Thulesen Dahl til DR-Nyheder. - For os er det ikke afgørende, at vi følger Schengen-reglerne, men det er det for regeringen. Men inden for Schengenreglerne kan vi sætte toldere til at vogte grænsen. Det kan man jo også se, når man krydser Øresund og skal til Sverige, siger Kristian Thulesen Dahl i forbindelse med partiets forhandlinger med regeringen. - Det afgørende er så, at der er tilstrækkeligt med politi i nærheden af grænsen, som tolderne kan bede om hjælp, hvis de støder på kriminelle og der skal ske anholdelser. Det kan jo kun politiet, siger Kristian Thulesen Dahl. Han er helt klar over, at det bliver dyrt. Især i begyndelsen. - Man gjorde sig jo virkelig umage med at fjerne ethvert spor af kontrollen, der for ti år siden. Men det er jo så en engangsudgift, siger Kristian Thulesen Dahl. Han tilføjer, at det er afgørende for partiet at få grænsekontrollen genindført til gengæld for at medvirke til en tilbagetrækningsreform. Den forhandles der om senere i dag.",Toldere skal tilbage til grænsen,http://dr.dk/nyheder/politik/toldere-skal-tilbage-til-graensen,2011-05-06 09:14:00+00:00
2011-04-30T12:36:00+00:00,"Dansk Folkeparti ser nu ud til at få en hjælpende hånd fra en noget uventet kant. Europa-Kommissionen vil i næste uge fremlægge en plan som giver mulighed for øget kontrol ved grænserne. Det skriver Süddeutsche Zeitung. Udspillet fra kommissionen kommer efter krav fra især Frankrig og Italien, der har oplevet hvordan tusindvis af tunesere er kommet ulovligt ind i Europa. Udspillet betyder dog ikke, at grænsebommene bliver sat op igen ved for eksempel den dansk-tyske grænse, forklarer DR Nyheders EU-korrespondent, Ole Ryborg. - Der bliver ikke tale om at genindføre den permanente grænsekontrol. Men kommissionen lægger op til, at der bliver bedre mulighed for at have grænsekontrol ved særlige situationer som for eksempel en periode som nu med mange flygtninge. Under VM i fodbold i 2006, lukkede man grænsen for at kontrollere hooligans. Det er den ordning, at kommissionen nu vil udvide. Selv om kommissionen udelukker at genindføre den permanente grænsekontrol, så er kommissionens udspil en halv sejr for Dansk Folkeparti. Det vil nemlig hjælpe regeringens støtteparti, at der åbnes for midlertidig kontrol af grænserne, vurderer Ole Ryborg. - Så vil regeringen for eksempel kunne tilbyde Dansk Folkeparti flere toldere og betjente, som kan lave stikprøvekontroller. På den måde kan regeringen komme Dansk Folkeparti i møde langt hen ad vejen i den her sag, siger han.",EU kan give DF en halv grænse-sejr,http://dr.dk/nyheder/politik/eu-kan-give-df-en-halv-graense-sejr,2011-04-30 12:36:00+00:00
2011-04-26T05:56:00+00:00,"Den udskældte tone i udlændingedebatten synes at prelle af på danskerne. Et flertal i befolkningen - 60 procent - kalder tonen enten ""fair"" eller ""for blid"", mens 33 procent mener, at tonen er for hård. Det viser en meningsmåling fra TNS Gallup foretaget for Berlingske. Lektor i politisk kommunikation Klaus Kjøller fra Københavns Universitet kalder tallene for ""overraskende"" i forhold til, at tidligere undersøgelser har påvist det modsatte. Men ifølge ham er det naturligt, at tonen i udlændingedebatten ikke falder danskerne for brystet. - Kritikken af den hårde tone har været noget, som aktører med en slappere politik på indvandrerområdet har kørt frem, mere end en generel opfattelse. Dansk Folkeparti har i så mange år siddet med ved bordet, og der er sket meget med opstramninger osv., hvilket har været med til at tage brodden af det, siger Klaus Kjøller. Han mener, at mange af de eksempler, der kunne vække den hårde tone, nu er nu blevet reduceret. - Hos S og SF har linjen været at prøve at neutralisere indvandrerspørgsmålet, så det ikke ender som et stort emne i den næste valgkamp, så de kører ikke så konfrontatorisk på flygtninge- og indvandrerspørgsmålene, siger han.",Danskerne: Udlændingedebatten er okay,http://dr.dk/nyheder/politik/danskerne-udlaendingedebatten-er-okay,2011-04-26 05:56:00+00:00
2013-06-14T10:58:00+00:00,"Mens USA nu lægger op til at sende våben til de syriske oprørere, fordi Assad-styret skal have brugt kemiske våben i borgerkrigen, så er Danmarks position uændret. Udenrigsminister Villy Søvndal (SF) fastslår, at Danmark ikke vil sende våben til oprørerne og opfordrer til, at FN tager ansvar for situationen. - Det er i sagens natur stærkt bekymrende, at der er stigende sandsynlighed for, at der har været anvendt kemiske våben i Syrien. Det, vi har brug for nu, er først og fremmest, at FN tager ansvar for situationen. - Lande, der argumenterer for, at der er anvendt kemiske våben, må lægge sagerne frem i FN, og så må FN påtage sig ansvaret for situationen i Syrien, siger Villy Søvndal. Spørgsmål: Er der ikke brug for, at du og Danmark tager ansvar? - Jeg synes, at Danmark tager ansvar. Vi hjælper på den humanitære side. Det vil vi fortsat gøre i forhold til de mange flygtninge. Og vi hjælper inde i Syrien med at opbygge en administration. - Men det kommer ikke på tale, at Danmark leverer våben i den nuværende situation, fordi vi anser det for at være for risikabelt, siger Villy Søvndal. Spørgsmål: Du har selv tidligere været ude at sige, at hvis der blev brugt kemiske våben, så er der brug for en hårdere kurs. Det lyder ikke som en hårdere kurs? - Vi har hele tiden lagt den kurs, at det eneste, der kan løse det her, er politiske forhandlinger. - Hvis der var kemiske våben, så er det afgørende, at FN tager ansvaret for situationen. Det kommer givetvis til at ske i den kommende tid. Og Danmarks bidrag vil være humanitært, siger han. Villy Søvndal afviser samtidig den radikale udenrigsordfører Rasmus Helveg Petersens vurdering af, at der ikke længere er håb for nogen fredelig løsning på konflikten. - Det må stå for De Radikales egen regning. Vi har efterlyst i meget lang tid, at der kommer et politisk initiativ, siger han og minder om, at USA og Rusland presser på for at få de stridende parter til at deltage i en fredskonference. - Jeg tror meget af det, der sker nu, skal læses som et opspil til konferencen i Geneve, hvor man vil sige til Assad, at han ikke skal forvente, at det bare forsætter som nu. - Det skal lægge pres på Assad, så han er villig til at sætte sig ved forhandlingsbordet og lave den politiske aftale, som i sidste ende er det eneste, der kan løse denne konflikt, siger Villy Søvndal. /ritzau/",Søvndal: Danmark sender ikke våben til Syrien,http://dr.dk/nyheder/udland/soevndal-danmark-sender-ikke-vaaben-til-syrien,2013-06-14 10:58:00+00:00
2012-05-16T14:59:00+00:00,"Syriske regeringssoldater har dræbt mindst 15 civile i byen Homs natten til onsdag. Det siger Det Syriske Observatorium for Menneskerettigheder.- Efter at sikkerhedssoldater overfaldt bydelen Shammas i Homs, blev 15 civile fundet brutalt dræbt, siger Rami Abdel, der leder Det Syriske Observatorium på gruppens hovedkontor i London. Han kalder drabene for en ""massakre"". Drabene kommer kun en dag efter, at syriske styrker anklages for at stå bag en lignende massakre i Khan Sheikhoun i den nordlige provins Idlib, hvor 20 civile blev dræbt under en begravelse. Blandt de dræbte i Homs er en præst, der var far til seks børn. - Alle satte stor pris på denne præst, fordi han opfordrede til national enhed og samling, siger Rami Abdel. Ved andre sammenstød rundt om i Syrien er tre civile dræbt i en flygtningelejr i den sydlige by Deraa, og en ung mand er dræbt af soldater i byen Mleiha al-Aatsh. Endelig skal fem civile være dræbt onsdag i Khan Sheikhoun. Også uden for Syrien er der uro blandt syrere. I Tripoli i Libanon kom det onsdag til sammenstød i bydelen Bab al-Tebbaneh, hvor mange sunnimuslimer fra Syrien har søgt tilflugt. Libanesiske soldater forsøgte at fjerne vejbarrikader, som sunnimuslimerne har opstillet for at holde syriske flygtninge fra bydelen Jabal Mohsen ude af området. Syrene i Jabal Mohsen kommer fra præsident Bashar al-Assads alawite-klan, og de er rasende på sunnimuslimerne, fordi de kæmper for at fjerne Assad fra magten. Flere end 20 personer blev såret under uroen onsdag. Tidligere på ugen kostede sammenstød mellem de to grupper 9 døde og 50 sårede. /ritzau/AFP",Syriske soldater henretter 15 civile i Homs,http://dr.dk/nyheder/udland/syriske-soldater-henretter-15-civile-i-homs,2012-05-16 14:59:00+00:00
2013-05-30T11:35:00+00:00,"På et loftsrum i en hollandsk by skjuler den jødiske parfumesælger Nico sig. Nazisterne vil sende ham i koncentrationslejr, og han er fuldstændig afhængig af andres godhed. Hans Keilson udgav 'Komedie i mol' allerede i 1947 uden videre succes. Den blev genopdaget i 2010, og opnåede hurtigt kultstatus. Den hollandske modstandsbevægelse arbejder i det skjulte med at skjule jøderne fra besættelsesmagten. Også helt almindelige mennesker bliver hvirvlet ind i 'civil ulydighed', fordi de skjuler mennesker på flugt. I december og januar læser vi Kim Thuys lille, poetiske roman 'Ru', som bygger på hendes families historie som flygtninge fra Vietnam til Canada. Læs mere på oversigten over sæsonens Testklub-bøger Bestil bogen på bibliotek.dk Det unge ægtepar Marie og Wim, der lever et stille, anonymt liv, bliver opsøgt af modstandsbevægelsen, som beder dem skjule den midaldrende jøde Nico. De tvivler på, om de tør løbe risikoen, men ender med at invitere ham ind i deres hjem. Især Marie gør sig overvejelser om, hvorfor de vælger at risikere deres egen sikkerhed for en fremmed. For hende er det ikke en protest mod besættelsesmagten, pligt over for fædrelandet eller næstekærlighed. Nico er i sin sårbarhed fuldstændig blottet, og det er hendes eget ubehag ved at se et menneske så nøgent, der får hende til skjule ham. Hans nøgenhed gør hende forlegen. Marie og Wim bliver glade for Nico, der bliver deres gode ven. Men Nico får lungebetændelse og dør. Midt i sorgen over at have mistet en ven må Marie og Wim finde ud af, hvordan de skal komme af med liget uden at blive opdaget af nazisterne. Bogens forfatter Hans Keilson blev født i 1909 og døde i 2011 - 101 år gammel. Hans liv er i høj grad præget af anden verdenskrig. Begge hans forældre døde i Auschwitz. Selv undslap han, fordi han flygtede til Holland i tide. Under krigen var han besøgsven for jødiske børn i Holland, der var blevet skilt fra deres forældre. Hans bøger er inspireret af samtalerne med børnene og hans egne erfaringer. 'Komedie i mol' fortæller den lille nærværende og intime historie om krigsofrenes skæbne. Hvad synes du om Hans Keilsons måde at fortælle om krigen på? Synes du, at det lille drama er en god måde eller savner du de store linjer? Læs andres mening om 'Komedie i mol' på Litteratursiden.dk og del din egen læseoplevelse.",Hans Keilsons ’Komedie i mol’ er månedens testklubbog i juni og juli,http://dr.dk/nyheder/kultur/kulturklubber/hans-keilsons-komedie-i-mol-er-maanedens-testklubbog-i-juni-og-juli,2013-05-30 11:35:00+00:00
2011-03-18T15:44:00+00:00,"EU er i færd med at finde ud af, hvorvidt der er hold i Muammar Gaddafi-regimets udmelding om en våbenhvile i Libyen. - Sammen med vores kollegaer, kigger vi på detaljerne i våbenhviletilbudet som den libyske udenrigsminister Mussa Kuss har udsendt på vegne af Gaddafi, siger EU's udenrigschef, Catherine Ashton. - På den militære side vil de kritiske spørgsmål for de militære planlæggere være at finde ud af, hvad der skal gøres. Problemet er naturligvis, hvad erklæringen om våbenhvile betyder, og hvordan den passer ind, siger hun. Libyens udmelding om en våbenhvile kommer samtidig med, at den vestlige verden er lige på trapperne til at indlede militære angreb mod Gaddafi-regimet for at beskytte den libyske befolkning. EU's udenrigschef lægger også op til at stramme de økonomiske sanktioner mod Gaddafi-regimet, hvilket vil blive drøftet på et udenrigsministermøde med de 27 EU-lande mandag. Her skal det ligeledes diskuteres, hvorvidt EU skal øge den humanitære indsats i Libyen og give en ekstra hjælpende hånd til de mange flygtninge, der stadigvæk er strandet ved grænserne til Tunesien og Egypten. Lørdag tager Catherine Ashton til stormøde i Paris med Den Arabiske Liga og Den Afrikanske Union for at diskutere krisesituationen i Libyen.",EU undersøger libysk våbenhviletilbud,http://dr.dk/nyheder/udland/eu-undersoeger-libysk-vaabenhviletilbud,2011-03-18 15:44:00+00:00
2012-04-06T17:09:23+00:00,"Der er nu fuldstændigt kaos i det nordlige Mali, og det er stærkt bekymrende, for det kan få konsekvenser for nabolandene i det nordlige Afrika. Det siger udviklingsminister Christian Friis Bach (R) efter at have modtaget indberetninger fra regionen. - Der er opstået et magt- og sikkerhedstomrum. Der er både den islamisk baserede terroristorganisation Ansar Dine (""Troens Forsvarer""), og al-Qaeda i Maghreb, som de har en alliance med, samt tuaregernes organisation, siger ministeren. Hertil kommer en stribe andre grupper, som bestemt ikke bakker op om hverken tuaregernes oprørskamp eller om de islamiske terroristgruppers forsøg på at erobre territoriet, tilføjer Christian Friis Bach. - En række af de grupper er stærkt bevæbnede, fordi de har våben med fra Libyen, og de har penge med fra kidnapninger, siger han og fortsætter: -Magttomrummet giver plads til andre grupperinger, som gør i alt fra menneskehandel til narkosmugling. Det er i forvejen lovløst territorium. Den humanitære situation er stærkt forværret, fordi hverken FN eller ngo'er kan få adgang til den nordlige del af landet. - Man skønner, at der er 200.000 flygtninge, både internt og eksternt fordrevne, og der er rapporter om, at oprørsgrupperne har plyndret nødhjælpslagre. Der rapporteres også om vold, voldtægter og overgreb i regionen, siger udviklingsministeren. Anarkiet i Mali begyndte, da en militærjunta afsatte den demokratisk valgte præsident, Amadou Toumani Toure. Officererne har dog ikke været i stand til at nedkæmpe tuaregernes oprør i nord. Danmark og Vesten kan nu bedst hjælpe ved at bakke op om regionens økonomiske samarbejdsorganisation, Ecowas, der har iværksat boykot og handelssanktioner, siger Christian Friis Bach. - Ecowas står i spidsen for at prøve at få en politisk løsning i form af en legitim overgangsregering, og det håber man kan ske i løbet af få dage. Derefter skal man forsøge at løse problemerne i nord. Danmark lukkede som første donorland for den del af udviklingsbistanden, der går gennem Malis regeringsapparat. Det drejer sig om 75 procent. /ritzau/",Minister: Totalt kaos i det nordlige Mali,http://dr.dk/nyheder/udland/minister-totalt-kaos-i-det-nordlige-mali,2012-04-06 17:09:23+00:00
2012-04-05T18:46:00+00:00,"Enhedslisten kræver nu, at justitsminister Morten Bødskov (S) går ind i sagen om PET's slettede arkiver om danske politikere - herunder vækst- og erhvervsminister Ole Sohn (SF). Det siger partiets retsordfører, Pernille Skipper, som kalder Bødskov i samråd. Hun mener, at Politiets Efterretningstjeneste bedriver ""en frygtelig omgang spin"", når PET-chef Jakob Scharf erklærer, at tjenesten ofte sletter personfølsomme oplysninger, der ikke længere er relevante. - Nu står vi tilbage uden mulighed for indsigt i, hvad der er foregået. Hvis de har slettet oplysningerne, fordi der ikke var hold i en mistanke om noget ulovligt, må de sige det meget klart. Hvis det ikke er tilfældet, vil anklagerne blot hænge i luften, siger hun. Som situationen er nu, har Ole Sohn og alle andre ulovligt registrerede ikke mulighed for at rense deres navn, påpeger Pernille Skipper. Ole Sohn var den sidste formand for DKP, Danmarks Kommunistiske Parti. Historikeren Regin Schmidt mener, at PET begyndte at destruere personarkiver for at undgå, at efterretningstjenestens overvågning af politikere blev trævlet op. Men det drejer sig langt fra kun om Ole Sohn, mener Enhedslistens retsordfører. Der blev i samme periode også slettet oplysninger om trotskistpartiet SAP, tilføjer hun. - Men PET lod anklagerne om blandt andet indsmugling af illegale flygtninge stå tilbage. Og når kun påstandene er tilbage, er der ikke tale om at slette irrelevante oplysninger. Der er tale om at slette alle muligheder for at blive renset, siger Pernille Skipper. Regeringen og dens støtteparti har torsdag udsendt forskellige meldinger om, hvorvidt Morten Bødskov bør gå ind i sagen om de slettede PET-arkiver. De radikale mener nej, siger partiets retsordfører, Jeppe Mikkelsen, som finder det ""drastisk"". Torsdag morgen sagde SF's fungerende retsordfører, Meta Fuglsang, at det er vigtigt, at Morten Bødskov tager hånd om mistanken mod PET og undersøger, hvad der er i den. Senere torsdag ville hun ikke kræve, at Bødskov går ind i sagen, sagde hun. /ritzau/",EL: Nu må Bødskov skabe klarhed om PET,http://dr.dk/nyheder/politik/el-nu-maa-boedskov-skabe-klarhed-om-pet,2012-04-05 18:46:00+00:00
2011-03-03T19:39:00+00:00,"Et skib med nødhjælp fra FN's fødevareprogram (WFP) har opgivet at nå frem til byen Benghazi i det østlige Libyen og er i stedet vendt om og sejlet tilbage mod Malta. Angiveligt er risikoen for luftangreb for stor til, at skibets mandskab vil sejle til Benghazi og læsse de tusind ton mel af, siger en talsmand for WFP. - Skibets ejere tog den beslutning. De var bekymrede over meldinger om luftbombardementer, siger talsmanden, Greg Barrow. Skibet er chartret af WFP, der har kontor i Rom. Organisationen har iværksat en hjælpeoperation for omkring 210 millioner kroner for at få mad frem til byer i Libyen og til de titusinder af flygtninge, der strømmer over grænserne til Egypten og Tunesien. Situationen i Libyen er præget af voldsomme opgør mellem støtter af landets leder, Moammar Gaddafi, og oprørere, der vil af med ham. WFP-chef Josette Sheeran opfordrer til, at der hurtigst muligt etableres en sikker, humanitær korridor, så hjælpen kan komme frem. - Det viser omfanget af de udfordringer, vi står over for, særligt hvis der er behov for at få mad og anden hjælp til Libyen, siger hun og tilføjer, at FN er ved at undersøge mulighederne for at etablere humanitære korridorer ""i tilfælde af, at det eskalerer"". I dag bombarderede libyske militærfly for anden dag i træk mål i byen Brega, der ligger omkring 200 kilometer sydvest for Benghazi. Øjenvidner siger desuden til Reuters, at der torsdag har været to luftangreb i byen Ajdabiya, der ligger 150 kilometer syd for Benghazi.",Uro skyld i at FN-nødhjælp ikke kommer til Libyen,http://dr.dk/nyheder/udland/uro-skyld-i-fn-noedhjaelp-ikke-kommer-til-libyen,2011-03-03 19:39:00+00:00
2011-03-02T08:58:00+00:00,"Der er mere dansk hjælp på vej til Libyen. Udviklingsminister Søren Pind har givet grønt lys for, at nødhjælpsorganisationerne kan bruge 60 millioner kroner af Danidas nødhjælpspulje på hjælp i Libyen. Det er nødhjælpsorganisationerne glade for. Mange af dem, der er flygtet, er nemlig læger og sygeplejersker, som var i Libyen som gæstearbejdere, forklarer generalsekretær i Dansk Røde Kors, Anders Ladekarl. - Det vil sige, at der er et stort, akut behov for læger, sygeplejersker og kirurger. Vi har allerede teams inde i Libyen, der forsøger at erstatte de mange gæstearbejdere, der er flygtet, siger han til DR Nyheder. Ifølge Anders Ladekarler det ikke nogen let opgave at operere inden i Libyen. For landets leder, Muammar Gaddafi, respekterer ikke nødhjælpsorganisationerne. - For det første er det svært overhovedet at få adgang til landet. Og når man endelig kommer derind, er det svært at få adgang til de områder, der kontrolleres af Gaddafi. Men vi er i store dele af Libyen og opererer på hospitalerne, men har ikke fuld adgang. Det arbejder vi hårdt på at få, siger han. Der er også hårdt brug for hjælp ved grænsen til Tunesien og Egypten som gæstearbejderne flygter til. Her er situationen kaotisk, forklarer generalsekretær i Dansk Flygtningehjælp, Andreas Kamm. - Der er i alt 150.000 mennesker uden sanitære forhold - uden vand, uden mad og uden telte at sove i siger han til DR Nyheder. Også Dansk Flygtningehjælp er lige som Dansk Røde Kors klar til at træde til i Libyen, fastslår Andreas Kamm.",Organisationer glade for Pinds millioner,http://dr.dk/nyheder/indland/organisationer-glade-pinds-millioner,2011-03-02 08:58:00+00:00
2011-03-01T07:43:00+00:00,"Det radikale Venstres leder Margrethe Vestager er ikke i tvivl. Nu må integrationsminister Birthe Rønn Hornbech gå af. - Hun er ikke værdig til at være minister, Hun bør gå af, siger Margrethe Vestager. Margrethe Vestager siger, at det er meget, meget sandsynligt at de anonyme embedsmænd i Information har ret. - De har lagt en sag op til ministeren ikke en gang, ikke to gange, men tre gange før hun - som hun selv siger - besinder sig, siger Margrethe Vestager. Margretne Vestager siger også, at det er helt utroværdigt at Birthe Rønn Hornbech selv kan rette op på miseren. Og der er ikke grund til at vente på hendes redegørelse. - Hendes optræden i denne sag gør det helt utroværdigt, at hun skulle kunne sætte to ord efter hinanden som man kan have tillid til, siger Margrethe Vestager. Også Enhedslistens politiske ordfører Johanne Schmidt Nielsen mener, at Birthe Rønn Hornbechs tid som minister må være forbi. Birthe Johanne Sparrevohn Rønn Hornbech Født 18. oktober 1943 i København Datter af sognepræst Christian Rainold Sparrevohn Rønn og exam.pharm. Ellen Kryger Rønn. Student, Aurehøj Statsgymnasium, 1963. Cand.jur., Københavns Universitet, 1971. Vicepolitimester, Rigspolitichefen, fra 1981. Lærer på Politiskolen, 1978-1984 og 1988-1990. Folketingsmedlem for Venstre 1984-87 og igen siden 1990 Minister for flygtninge, indvandrere og integration og kirkeminister fra 23. november 2007.",Vestager: Rønn må gå,http://dr.dk/nyheder/politik/vestager-roenn-maa-gaa,2011-03-01 07:43:00+00:00
2011-03-01T06:56:00+00:00,"Hvis ikke de nye oplysninger om Birthe Rønn Hornbech kan tilbagevises har hun og regeringen et kæmpeproblem, vurderer DR´s politiske redaktør Ask Rostrup. - Når eksperter mener, at hun risikerer en rigsretssag er det selvfølgelig et tegn på, at sagen er dybt alvorlig for ikke bare Birthe Rønn Hornbech selv, men også for statsminister Lars Løkke Rasmussen og for regeringen som sådan, siger Ask Rostrup. - Hvis hun simpelthen helt konkret har haft en opfordring på sit bord i august 2008 til at ændre praksis og en indstilling om at orientere Folketinget i januar 2009 og først reagerer et år senere i januar 2010, så har hun et kæmpestort problem, som jeg også tror Lars Løkke Rasmussen må agere på, siger Ask Rostrup. Der er ministermøde her til formiddag og Lars Løkke Rasmussen holder efter planen pressemøde kl. 11: 30. Her vil han utvivlsomt blive bedt om at forholde sig til sagen. Om han vil nøjes med at henvise til den redegørelse, Birthe Rønn Hornbech skal aflevere om en uge er uvist. Birthe Johanne Sparrevohn Rønn Hornbech Født 18. oktober 1943 i København Datter af sognepræst Christian Rainold Sparrevohn Rønn og exam.pharm. Ellen Kryger Rønn. Student, Aurehøj Statsgymnasium, 1963. Cand.jur., Københavns Universitet, 1971. Vicepolitimester, Rigspolitichefen, fra 1981. Lærer på Politiskolen, 1978-1984 og 1988-1990. Folketingsmedlem for Venstre 1984-87 og igen siden 1990 Minister for flygtninge, indvandrere og integration og kirkeminister fra 23. november 2007.",Ask Rostrup: Rønn et kæmpeproblem,http://dr.dk/nyheder/politik/ask-rostrup-roenn-et-kaempeproblem,2011-03-01 06:56:00+00:00
2011-03-01T02:42:00+00:00,"Integrationsminister Birthe Rønn Hornbech modsiges nu direkte af flere af sine embedsmænd i sagen om de statsløse palæstinensere, skriver Information. Ministeren har gennem længere tid bebrejdet sine ansatte, at de i strid med FN-konventionen om statsløshed har sagsbehandlet med skyklapper på. Men uafhængigt af hinanden forklarer to anonyme embedsmænd i Integrationsministeriet, at Birthe Rønn Hornbech allerede i august 2008 ignorerede sine embedsmænds klare fortolkning af FN-konventionen om statsløshed samt deres indstilling om at overholde konventionen. Ifølge kilderne gav ministeren endog sidst i januar 2009 sine embedsmænd direkte instruks om at fortsætte den konventionsstridige sagsbehandling. Samtidig valgte hun at tilbageholde en orientering til Folketinget om sagen. Den lå klar i hendes departement i januar 2009, men Folketinget fik den først fik oversendt et år senere, skriver Information. Birthe Johanne Sparrevohn Rønn Hornbech Født 18. oktober 1943 i København Datter af sognepræst Christian Rainold Sparrevohn Rønn og exam.pharm. Ellen Kryger Rønn. Student, Aurehøj Statsgymnasium, 1963. Cand.jur., Københavns Universitet, 1971. Vicepolitimester, Rigspolitichefen, fra 1981. Lærer på Politiskolen, 1978-1984 og 1988-1990. Folketingsmedlem for Venstre 1984-87 og igen siden 1990 Minister for flygtninge, indvandrere og integration og kirkeminister fra 23. november 2007.",Embedsmænd modsiger Birthe Rønn,http://dr.dk/nyheder/indland/embedsmaend-modsiger-birthe-roenn,2011-03-01 02:42:00+00:00
2013-04-15T10:05:00+00:00,"Man har set dem græde i kor til Kim Jung Ils begravelse og hylde deres nye leder Kim Jong-un i snorlige rækker. Men endnu er der ingen officielle fotos af nordkoreanere, der danser som heste og svinger imaginære lassoer til det sydkoreanske verdenshit 'Gangnam-style'. Det betyder dog ikke, at nordkoreanerne ikke bliver eksponeret for sydkoreansk og vesterlandsk kultur - som for eksempel dem sydkoreanske rapper Psy's sange. Det skriver det svenske telegrambureau TT ifølge svt.se. For vesterlandske kulturprodukter smugles i stor stil til Nordkorea og udfordrer det diktatoriske regimes monopol på information. Både film, tv-serier, litteratur og musik, derunder 'Gangnam-style', finder vej over grænsen til Nordkorea, siger doktor Kim Yun-Tae, generalsekretær i menneskerettighedsorganisationen NK net i Seoul. - En populær sydkoreansk sæbeopera kan være tilgængelig i Nordkorea en uge efter, det er blevet sendt i tv her i Sydkorea, siger han til TT. Nordkorea holder grænserne hermetisk lukkede - også adgangen til vesterlandsk kultur på nettet og internettet i det hele taget. Derfor er man nødt til at tænke i alternative smuglingsmetoder, hvis man vil sende noget nord på. Blandt andet bruger man balloner forsynet med GPS-sendere. Organisationen NK net sender først og fremmest politisk materiale, men de sender også kulturprodukter til deres nordiske naboer. Nogle af ballonerne er nået helt til Pyongyang, siger generalsekretær Kim Yun-Tae. Ifølge en rapport med titlen 'A Quiet Opening', hvori man har interviewet nordkoreanske afhoppere og flygtninge, har de fleste nordkoreanere været i kontakt med forbudt udenlandsk kultur. Og ifølge organisationen Free North Korea Radio danser mange nordkoreanere i smug den verdensberømte hestedans fra 'Gangnam-style'-videoen. An Myeong-Chul er chef for organisationen Free NK Gulag, der arbejder for menneskerettigheder i Nordkorea. Organisationen er nogle af dem, der regelmæssigt sender vesterlandsk kultur til Nordkorea via usb-nøgler og dvd'er gemt i pakkeforsendelser fra Kina. Han kunne godt finde på at sende Psy's nyeste sang til Nordkorea. - Jeg vil lytte til sangen. Hvis den er god, så vil jeg sende den til Nordkorea, siger han til TT.",Balloner flyver sydkoreansk kultur til Nordkorea,http://dr.dk/nyheder/kultur/balloner-flyver-sydkoreansk-kultur-til-nordkorea,2013-04-15 10:05:00+00:00
2012-03-09T18:00:33+00:00,"Mens præsident Bashar al-Assad fortsætter myrderierne på sin befolkning, tynder det lige så stille ud i folkene bag lederen. Senest har en gruppe højtstående militærfolk - herunder fire generaler - forladt hæren for at slutte sig til oprørerne, rapporterer det tyrkiske nyhedsbureau Anatolia. De fire generaler var blandt en gruppe på 10 officerer udstationeret i byer som Damaskus, Homs og Latakia, som fredag krydsede den tyrkiske grænse ved den sydlige provins Hatay, hvor de erklærede sig som modstandere af Assad-styret. Militærfolkenes beslutning om at forlade Assad sker dagen efter, at landets fungerende olieminister Abdo Hussameldin gik af og blev det højstplacerede regeringsmedlem, der forlader styret. - Jeg, ingeniør Abdo Hussameldin, fungerende olieminister, annoncerer min afhopning fra regimet og min afgang, sagde ministeren på en YouTube-video. Den afgående minister sagde, at han havde tjent den syriske regering i 33 år, men at han ikke ønskede at slutte sit liv med at ""tjene et kriminelt regime"". I løbet af de seneste uger har man oplevet en markant stigning i antallet af civile flygtninge krydse grænsen til Tyrkiet i takt med, at Assad har intensiveret sine kamphandlinger mod de områder, hvor oppositionen holder til. I løbet af blot en uge har omkring 800 syrere krydset grænsen til Tyrkiet, hvor de bliver indlogeret i flygtningelejre. FN's tidligere generalsekretær Kofi Annan ankommer lørdag til Syrien i et forsøg på at overtale præsident Assad til våbenhvile. Men dagen før Annans ankomst tyder intet imidlertid på fred og ro. Således meldes mindst 32 civile dræbt i voldelige sammenstød forskellige stedet i landet, efter tusinder demonstrerede efter den ugentlige fredagsbøn, oplyser organisationen Syrian Observatory for Human Rights.",Højtstående militærfolk svigter Assad,http://dr.dk/nyheder/udland/hoejtstaaende-militaerfolk-svigter-assad,2012-03-09 18:00:33+00:00
2012-02-24T18:32:52+00:00,"Saudi-Arabiens udenrigsminister, prins Saud al-Faisal, siger, at han støtter forslag om at give oprørere i Syrien våben i deres kamp mod præsident Bashar al-Assads regime. På en international pressekonference i den tunesiske hovedstad, Tunis, sagde den saudiarabiske minister, at det ville være 'en strålende idé' at give oprørerne våben, så de kan forsvare sig selv. Han fremsatte udtalelsen forud for et møde med USA's udenrigsminister, Hillary Clinton. Saudiarabernes delegation havde tidligere i protest forladt en stort anlagt konference om Syrien i Tunis, fordi landet mener, at der var for megen 'inaktivitet' på konferencen. På konferencen, det første møde i gruppen Syriens Venner, håbede USA, Europa og de arabiske lande på at opnå et gennembrud omkring Syrien, så der inden for få dage kunne bringes humanitær hjælp til de værst ramte områder i landet. Frankrigs udenrigsminister, Alain Juppé, opfordrer til skrappere sanktioner over Damaskus-regimet. Han siger, at oppositionens nationale råd, SNC, er landets legitime opposition. På fredagens konference var der ikke mindst fokus på den 'brutale undertrykkelse', som ifølge Juppé måske kan kaldes 'forbrydelser mod menneskeheden.' SNC - Syriens Nationale Råd, der består af syv oppositionsgrupper - har i Tunis garanteret det kurdiske mindretal, at det vil få indflydelse, hvis det lykkes at fjerne Assad fra magten. USA's udenrigsminister, Hillary Clinton, siger, at Assad kommer til at 'betale en høj' pris for at ignorere det internationale samfund og træde menneskerettighederne under fode. - Vi kan ikke vente på, at denne krise bliver en endnu større katastrofe. USA giver 10 millioner dollar til en hurtig humanitær indsats i Syrien - også til flygtninge fra landet, siger Clinton. Der var tidligere fredag ballade foran det hotel i Tunis, hvor gruppen af Syriens Venner holdt deres møde. Snesevis af tilhængere af Assad forsøgte at komme ind på hotellet, hvor udenrigsministre og repræsentanter for vestlige og arabiske lande diskuterede krisen. Tunesisk politi mødte talstærkt op og holdt demonstranterne på afstand.",Saudier vil give våben til oprørere,http://dr.dk/nyheder/udland/saudier-vil-give-vaaben-til-oproerere,2012-02-24 18:32:52+00:00
2010-12-21T11:36:24+00:00,"I tre lange år ventede seks europæiske musikere på israelsk tilladelse til indrejse i Gaza. Nu fik de fem af dem endelig tilladelse af de israelske myndigheder. Nogen forklaring på chikanen er der ikke kommet. Men koncerten blev en tordnende succes. Den foregik i en katolsk kirke. Men muslimer og kristne nød i fællesskab musikken. Hør Susanne Kristensen fortælle. Susanne arbejder i Gaza for FN's organisation for palæstinensiske flygtninge. Du Store Verden Gaza I Kina kan der være problemer med korruptionen. Og det kan være svært for de vesterlændinge, der bor og arbejder derude. Hør om en problematisk situation i en beretning fra Iben Sommer i Suszhou. Iben er leder af en stor dansk tekstilproduktion i området. Du Store Verden Kina I Somaliland arbejder ingeniøren Bent Kjellerup med vandboringer. Noget af et job. Det er ørkenpræget område. Og man skal i reglen 300 meter ned for at finde vand. Men desværre er der saltlag, der ofte ødelæggger vandet. Men der er lidt andet godt nyt at fortælle fra den gamle engelske del af Somalia: Flere højt uddannede somaliere vender hjem til ledende poster. Du Store Verden Somaliland Hos Lisbeth Terp og hendes mand i Xei Xei i Mozambique har der lige været fest. På deres lille private landbrugsskole med et rimeligt stort tilknyttet kvægbrug  har der netop været dimission. Og det var med regeringsrepræsentanter og det hele. Lidt kaotisk blev det. Men hør selv. Du Store Verden Mozambique Husk: Vi modtager gerne tip om nye medvirkende til Du store Verden. Mail til www.dustoreverden@dr.dk  ",En handel om straf ren chikane eksperter hjem til bushen og en gevaldig fest,http://dr.dk/nyheder/regionale/syd/en-handel-om-straf-ren-chikane-eksperter-hjem-til-bushen-og-en-gevaldig-fest,2010-12-21 11:36:24+00:00
2012-01-26T13:16:00+00:00,"Den internationale lægeorganisation suspenderer al lægefagligt arbejde i de libyske arresthuse i Misrata. Det sker fordi, de mener, at de indsatte bliver tortureret og nægtet akut lægehjælp. Læger uden Grænser begyndte arbejdet i Misratas arresthuse i august 2011 med fokus på behandling af sårede fanger. Siden da har organisationens læger i stigende grad været konfronteret med patienter, der led af skader forårsaget af tortur under forhør. Flere af Læger uden Grænsers patienter blev efter den lægelige behandling sendt tilbage til arresthusene, hvor organisationen formoder at de igen blev udsat for tortur. Lægerne er også blevet bedt om at behandle ofrene i selve forhørscentrene, men den form for lægehjælp har organisationen afvist kategorisk. - Patienterne blev bragt til os midt i et forhør for at få medicinsk behandling med henblik på at gøre dem egnede til yderligere afhøring. Dette er uacceptabelt, siger direktør i den danske afdeling af Læger uden Grænser Michael Gylling Nielsen. - Vores rolle er at yde lægehjælp til tilskadekomne og syge fanger. Ikke gentagne gange at behandle de samme patienter mellem tortursessioner. I et tilfælde behandlede lægerne en gruppe på 14 patienter der kom direkte fra et forhørscenter uden for arresthuset. Her havde ni af fangerne adskillige sår og viste åbenlyse tegn på at have været tortureret. Læger Uden Grænser har opfordret den nationale hærs sikkerhedstjeneste, der er ansvarlig for afhøringerne, til øjeblikkeligt at stoppe enhver form for mishandling af tilbageholdte. Men det har ikke haft nogen effekt. - I stedet fik vores hold fire nye sager om tortur. Vi er derfor kommet til den beslutning, at vi suspenderer vores medicinske aktiviteter på centrene. Læger uden Grænser stopper dog ikke alt deres arbejde i Libyen. De fortsætter arbejdet med at yde mental bistand til krigens ofre, ligesom de fortsat vil hjælpe de 3.000 afrikanske indvandrere, flygtninge og internt fordrevne i og omkring Tripoli.",Fanger tortureres i libyske arresthuse,http://dr.dk/nyheder/indland/fanger-tortureres-i-libyske-arresthuse,2012-01-26 13:16:00+00:00
2010-12-14T15:28:00+00:00,"WikiLeaks stifter, Julian Assange, er fri mod kaution. Det besluttede en domstol i London i dag, skriver Reuters. Kautionen skal være på 240.000 britiske Pund - svarende til 2.100.000 danske kroner, oplyser BBC. Julian Assange, der er mistænkt for seksuelle overgreb af to kvinder i Sverige, bliver dog fortsat i fængslet lidt endnu. Anklagemyndigheden har nemlig to timer til at overveje, om den vil kære afgørelsen til Højesteret. Det fortæller DR Nyheders korrespondent, Jacob Illeborg, i London: - Hvis de kærer den, så har Højesteret 48 timer til at beslutte, om dommen skal stå ved magt. Så det er meget sandsynligt, at Assange stadig er arresteret i aften, forklarer han. Ifølge Jacob Illeborg, har Julian Assanges advokathold dog store forhåbninger om, at han er på fri fod igen inden for et overskueligt antal timer. Den 39-årige australier, hvis hjemmeside har vakt vrede i USA ved at offentliggøre over 250.000 fortrolige dokumenter fra det amerikanske diplomati, nægter sig skyldig i de svenske anklager. Assange har i en dokumentarfilm, som blev vist søndag aften på svensk tv, sagt, at han frygter at blive udleveret til USA. - Jeg kom til Sverige som en flygtning, der var involveret i en ekstraordinær udgivelseskamp med Pentagon, hvor folk blev tilbageholdt, og hvor der er et forsøg på at retsforfølge mig for spionage, siger Assange. Han hævder, at det svenske retssystem er blevet misbrugt.",Assange tættere på løsladelse,http://dr.dk/nyheder/udland/assange-taettere-paa-loesladelse,2010-12-14 15:28:00+00:00
2010-12-13T09:57:09+00:00,"Islamisk Råd Norge siger i en udtalelse, at det på det stærkeste fordømmer den selvmordsaktion, som ramte Stockholm lørdag. Rådet udtrykker ""forfærdelse"" og siger, at sådanne overgreb er klart i strid med islams lære og aldrig kan accepteres - Vi opfordrer alle norske muslimer til at være på vagt for at forhindre, at noget lignende kan ske i Norge. Noget, der vil være til umådelig stor skade for os alle, siger Islamsk Råd i udtalelsen. - Vi opfordrer også alle ansvarlige personer til ikke at bruge denne forfærdelige hændelse til at piske en stemning op mod muslimer i Norge eller andre lande. Muslimer bør ikke stilles kollektivt til ansvar for handlinger, der er begået af en forrykt person, hedder det. Det liberale norske islamiske netværk, LIM, fordømmer også lørdagens selvmordsangreb i Stockholm på det stærkeste. - Det er en afskyelig handling, som aldrig kan retfærdiggøres. Det er både trist og absurd, at et land som Sverige udsættes for sådanne terrorangreb, siger netværkets leder, Tina Shagufta Kornmo og uddyber: - Sverige har i de seneste år modtaget mange tusinde flygtninge fra muslimske lande, heriblandt Irak, og behandlet dem med omsorg og respekt. Hadet, som gerningsmanden havde mod Sverige, viser, hvor hjernevasket ekstremister er af antivestlig propaganda, siger Kornmo.",Muslimer i Norge fordømmer selvmordsangreb,http://dr.dk/nyheder/udland/muslimer-i-norge-fordoemmer-selvmordsangreb,2010-12-13 09:57:09+00:00
2010-12-13T06:32:00+00:00,"Stifteren af WikiLeaks, Julian Assange, er overbevist om, at han skal retsforfølges i USA. Det har han fortalt i en dokumentarfilm, som blev vist søndag aften på svensk tv. Assange, der for tiden er fængslet i Storbritannien mistænkt for seksuelle overgreb i Sverige, peger samtidig på, at det svenske retssystem er blevet misbrugt i sagen. - Jeg kom til Sverige som en flygtning, der var involveret i en ekstraordinær udgivelseskamp med Pentagon, hvor folk blev tilbageholdt, og hvor der er et forsøg på at retsforfølge mig for spionage, siger Assange om sin kamp med det amerikanske forsvarsministerium. - Så jeg er utilfreds og skuffet over den måde, det svenske retssystem er blevet misbrugt på, siger 39-årige Assange i et interview, som blev optaget før fængslingen af ham. Australieren blev tirsdag anholdt på baggrund af en europæisk arrestordre, som de svenske myndigheder har udstedt. Han bliver tirsdag stillet for en dommer i Storbritannien. Assange nægter sig skyldig i anklagerne om seksuelle overgreb, som to kvinder har rettet mod ham. Og han har erklæret, at han har i sinde at kæmpe imod en udlevering til Sverige. Postyret om Assanges person kommer samtidig med, at WikiLeaks offentliggør flere end 250.000 hemmelige amerikanske dokumenter. Tidligere har den kontroversielle whistleblower-organisation blandt andet frigivet en lang række papirer om både Irak- og Afghanistankrigen.",Assange frygter retsforfølgelse i USA,http://dr.dk/nyheder/udland/assange-frygter-retsforfoelgelse-i-usa,2010-12-13 06:32:00+00:00
2011-12-30T06:02:00+00:00,"Dronning Margrethe kan med sindsro sige sin mening om rigets og danskernes tilstand, når hun på årets sidste aften holder sin nytårstale. Hele 92 procent af befolkningen synes, at det er i orden, at hun giver udtryk for sine personlige holdninger, viser en meningsmåling foretaget af Voxmeter for Ritzau. Kun fem procent er kritiske. Ifølge kulturforsker Kasper Støvring fra Syddansk Universitet skyldes opbakningen, at dronningen forstår at være i pagt med tidsånden: - Hun er dygtig til at se det, der optager danskerne. Hun kommenterer almene og aktuelle fænomener, som vedrører alle på kryds og tværs af sociale og uddannelsesmæssige skel, siger Kasper Støvring. - Hun gør det på en begavet måde, og da hun samtidig er hævet over et partipolitisk tilhørsforhold, får hendes holdninger en større værdi, siger han. Det er blandt andet nytårstalen fra 1984, hvor dronningen talte om danskernes ""dumsmarte"" bemærkninger over for flygtninge og indvandrere, som mange husker. Siden har ""de fremmede"" været tema i flere taler, ligesom ensomhed, ytringsfrihed, nationalisme og Janteloven er blevet vendt. Historiker Lars Hovbakke Sørensen, Aarhus Universitet, fremhæver sidste års tale, hvori dronningen advarede mod egoisme og krævementalitet. ""Så er det ikke længere en økonomisk krise, vi befinder os i, så er det vores holdninger, der er ved at komme i skred"", advarede dronningen. - Talen er et godt eksempel på, at dronningen samler i stedet for at splitte. Det geniale er, at hun kommer med nogle klare holdninger, som bekræfter de fleste danskere i deres eget verdensbillede, siger Lars Hovbakke Sørensen. - Venstrefløjen opfatter talen som en kritik af individualismen, mens borgerlige vælgere kan se den som et argument for, at man blandt andet skulle afskaffe efterlønnen, siger han.","Sig bare din mening i nytårstalen, Margrethe",http://dr.dk/nyheder/indland/sig-bare-din-mening-i-nytaarstalen-margrethe,2011-12-30 06:02:00+00:00
2013-02-12T08:55:00+00:00,"Nordkorea har truet med en atomprøvesprængning i lang tid, og i nat kom den. Det er svært at vide, hvorfor den netop kom i nat, men Nordkorea er et presset land, og det kan være årsagen til, at landet gerne vil markere sig nu, vurderer DRs korrespondent i Asien, Søren Bendixen. - Nordkorea er utroligt pressede. Folk sulter, og hele verden er imod, og selv den nære allierede Kina er ved at stå af. Det er et forsøg på at tilkæmpe sig en position i verden, siger Søren Bendixen. Kina har traditionelt set været Nordkoreas allierede, mens store dele af verden betragter diktaturstaten som en trussel, forklarer Bendixen. Atomforsøget møder skarp kritik i Sydkorea, Japan, USA og Storbritannien. FNs sikkerhedsråd er indkaldt i eftermiddag for at tage stilling til situationen. Men Kinas støtte til landet er ikke lige så stabil, som den har været, vurderer han. - Kina har de sidste mange år holdt hånden over Nordkorea, men vi har den seneste måned set, at det kinesiske styre og de kinesiske medier er ved at være rigtig trætte af Nordkorea. De ønsker ikke, at Nordkorea skal tage Kina som gidsel. Kina vil selv definere deres udenrigspolitik, det vil de ikke have, at Nordkorea gør for dem, siger Søren Bendixen. Nordkoreansk fjernsyn bragte i går meddelelsen om, at styret i Ponjyang ikke vil afvige en tomme i sine bestræbelser på at udvikle sit atomprogram. Den underjordiske testsprængning fandt sted klokken 02:30 i nat dansk tid og var en meget kraftig udgave af to tidligere sprængninger i 2006 og 2009. - Det er måske et forsøg på at komme tilbage til et forhandlingsforløb, for jo stærkere de virker, jo bedre er landets muligheder for at få skabt en kommunikation med verdenssamfundet igen, siger Søren Bendixen. Selv om styret i Kina muligvis er ved at være træt af Nordkorea, ønsker landet ikke, at Nordkorea bryder sammen, forklarer Søren Bendixen. - For så vil flygtninge søge til Kina, og det er man ikke interesseret i. Samtidig vil det betyde en koreansk genforening, og det vil også betyde, at man vil have sydkoreanske og amerikanske interesser helt oppe i baghaven, siger Søren Bendixen og vurderer derfor, at Kina stadig vil støtte diktaturstaten.",Korrespondent: Nordkorea forsøger at finde sin plads i verden,http://dr.dk/nyheder/udland/korrespondent-nordkorea-forsoeger-finde-sin-plads-i-verden,2013-02-12 08:55:00+00:00
2011-12-04T22:49:18+00:00,"Joachim B. Olsen siger i Clement Søndag at de fattigste i Danmark må bage selv, hvis de ikke har råd til at købe mad. - Der er ikke materiel fattigdom og det holder jeg fast i. Du kan godt overleve på en starthjælp, siger Joachim B. Olsen. Clement Kjersgaard fremlægger i Clement Søndag tal fra en rapport fra Rockwool Fonden fra 2009, som Joachim Olsen selv har fremhævet flere gange. Ifølge rapporten har en enlig flygtning på starthjælp 2188 kr. om måneden efter husleje til at købe mad og alt andet for. Mad og dagligvarer i discountbutikker koster ifølge rapporten 3118, og man har derfor omkring 1000 kr. for lidt. Men det mener Joachim B. Olsen ikke er for lidt. - Når du ikke er i arbejde, så har du nogle muligheder som andre ikke har, siger Joachim B Olsen - Du har tid, så du kan indrette dit liv, så du kan spare penge ved at bage selv - og det synes jeg da er ganske rimeligt. Joachim B. Olsen afviser selv tre gange i programmet at sætte et beløb på hvor lidt man som minimum kan leve for. Joachim B Olsen fastholder i Clement Søndag samtidigt sin kritik af børnechecken, som han tidligere - imod partiets linie - sagde var sindssyg. Dengang korrigerede partileder Anders Samuelsen Joachim B. Olsens udmelding. - Det er da et fuldstændigt vanvittigt system, hvor de mennesker der godt kan klare sig selv også får en check, siger Joachim B. Olsen, og tilføjer at skatten så tilsvarende skal sættes ned.",Joachim B. Olsen: De fattigste må bage selv,http://dr.dk/nyheder/indland/joachim-b-olsen-de-fattigste-maa-bage-selv,2011-12-04 22:49:18+00:00
2010-09-29T09:16:00+00:00,"Integrationsminister Birthe Rønn Hornbech vil i et nyt pointsystem stille lejere ringere end boligejere, når de søger familiesammenføring. - Jeg forudsætter, at disse spekulationer ikke gælder flygtninge, som har ret til familiesammenføring. Omkring 40 procent af danske boliger er lejeboliger. Alene af den grund er det svært at linke (forbinde, red.) boligform med integration. Det giver ingen mening, siger Andreas Kamm. Da så mange danskere bor til leje, kan borgerne ifølge ham ikke klassificeres efter deres boligform. Integrationsministerens ide vækker heller ikke jubel blandt de politiske partier. Tanken afvises såvel af oppositionspartierne Socialdemokraterne, SF og De Radikale som De Konservatives integrationsordfører Naser Khader. - På eksempelvis Frederiksberg er der mange gode lejerboliger, og jeg kan ikke se, hvorfor man skal være ringere stillet i forhold til familiesammenføring, fordi man bor til leje på Frederiksberg, siger han til Berlingske Tidende. Canada sorterer indvandrere efter et pointsystem, som blandt andet giver point efter sprogevner og uddannelsesniveau, men ikke boligform. Systemet afhænger af, hvad man præmierer, siger Andreas Kamm. - Hvis man præmierer eller diskvalificerer borgere, fordi de bor til leje, samtidig med at 40 procent af alle i Danmark gør det, så taber det mening. Dansk Flygtningenævns erfaringer med familiesammenføring viser, at det betyder meget, om man får familien med, hvor man skal arbejde, siger generalsekretæren.",Flygtningenævn afviser Rønns forslag,http://dr.dk/nyheder/indland/flygtningenaevn-afviser-roenns-forslag,2010-09-29 09:16:00+00:00
2010-09-24T12:59:00+00:00,"FN's Racediskriminationskomité kritiserer Danmark for i en lang række tilfælde ikke at leve op til FN-konventionen om at afskaffe racediskrimination. I en syv sider lang rapport fremhæver FN's Racediskriminationskomitéen i alt 12 tilfælde, som komitéen ""beklager"", er ""bekymret over"" eller ""anbefaler"" bliver ændret. Blandt andet advarer Racediskriminationskomitéen Danmark mod at fjerne racismeparagraffen, kritiserer familiesammenføringsreglerne samt beklager det nye pointsystem for udlændinge, som ønsker permanent ophold i Danmark. Udlændinge kan således først få permanent ophold efter fire år, hvis de gør en aktiv indsats for at blive en del af det danske samfund. Betingelsen er, at de indsamler 100 point. Det kræver blandt andet, at man har bestået en danskprøve, ikke har modtaget offentlige ydelser i de sidste tre år og har haft to og et halvt års fuldtidsbeskæftigelse inden for en periode på tre år. Selv om Racediskriminationskomitéen anerkender, at det skyldes ønsket om at fremme integrationen, så beklager komitéen, at systemet introducerer ""byrdefulde og strenge krav"", som i realiteten udelukker mange flygtninge for at indsamle de mange point. Ydermere bør regeringen sikre, at det nye system ikke udelukker de, som nyder godt af international beskyttelse, men som på grund af alder, traumer eller andre sygdomme ikke lever op til kriterierne og derfor ikke kan nå de integrationsmål, som er fastsat i loven, hedder det i rapporten",FN kritiserer danske forhold,http://dr.dk/nyheder/indland/fn-kritiserer-danske-forhold,2010-09-24 12:59:00+00:00
2011-11-11T13:00:11+00:00,"En af den dræbte libyske leder Muammar Gaddafis nærmeste politiske allierede, tidligere premierminister Baghdadi al-Mahmudi, søger nu om flygtningestatus i et forsøg på at undgå at blive udleveret til Libyen. - Hvis FN's flygtningehøjkommissær giver hr. Mahmudi flygtningestatus, vil det ikke længere være muligt at udlevere ham, siger advokat Taufik Wanas. Mahmudi opholder sig i Tunesien, hvor han flygtede til i september. Tidligere på ugen besluttede en tunesisk appeldomstol, at den tidligere premierminister kunne udleveres til Libyen, selv om menneskeretsgrupper har udtrykt bekymring for hans sikkerhed, hvis han vender tilbage. - Jeg håber på, at det tunesiske folk ikke vil udlevere en flygtning, siger Mahmudi, der fredag var for en dommer i Tunis i forbindelse med, at de ny magthavere i Libyen havde indgivet en ny anmodning om udlevering. Den 70-årige Mahmudi var premierminister frem til Gaddafi-styrets sidste tid. Han blev anholdt den 21. september ved grænsen mellem Tunesien og Algeriet og derefter fængslet for at være rejst ind i landet på ulovlig vis. Gaddafi selv blev i sidste måned dræbt, efter han var taget til fange af soldater fra det libyske overgangsstyre. Lederen af Libyens overgangsstyre, Mustafa Abdel Jalil, sagde torsdag, at han vil garantere for Mahmudis sikkerhed, hvis han vender tilbage, samt garantere at han får en retfærdig retssag. Overgangsstyret anklager blandt andet Mahmudi for at have opfordret Gaddafi-styrets soldater til at voldtage kvinder i byen Zuwarah i det nordvestlige Libyen, oplyser en anden af den tidligere premierministers advokater, Mabrouk Kourchid. Tunesien har anerkendt Libyens nye styre og har forpligtet sig til at samarbejde med de nye magthavere om sikkerhedsspørgsmål. /ritzau/AFP",Gaddafi-minister vil have flygtningestatus,http://dr.dk/nyheder/udland/gaddafi-minister-vil-have-flygtningestatus,2011-11-11 13:00:11+00:00
2010-09-16T08:28:00+00:00,"De danske myndigheder har endnu ikke kontaktet Ruslands ambassade i København for at få hjælp til oplysninger om den tjetjensk fødte bombemand. Det oplyser den russiske ambassadør, Teymuraz Ramishvili til Ritzau. Ambassadøren har tilbudt Udenrigsministeriet russisk assistance med at finde oplysninger om manden, der har belgisk statsborgerskab. - De danske myndigheder har endnu ikke kontaktet mig igen. Jeg er ikke skuffet over det, men både Danmark og Rusland er jo med i et godt, internationalt samarbejde mod terrorisme. Og manden har russisk baggrund, så hvorfor skulle de ikke kontakte os, bemærker ambassadøren. Sagen interesserer Rusland, fordi manden angiveligt er født som russisk statsborger, siger ambassadøren. Han siger, at russerne behøver oplysninger om bombemandens blodtype og den slags tekniske ting for selv at gå videre i sagen. - Uden den slags oplysninger er det umuligt at spore en person, siger Teymuraz Ramishvili. Han siger også, at det kan blive svært for de russiske myndigheder at fremskaffe oplysninger om manden i betragtning af, at han angiveligt forlod Tjetjenien som barn. Ambassadøren mener også, at der er stor usikkerhed om hans identitet. - Hans navn lyder ikke særligt tjetjensk. Og mange tjetjenske flygtninge ændrer navn, siger ambassadøren. Bombemandens angivelige rejser til Tjetjenien, der er en selvstyrende republik i Rusland, kender ambassaden ikke til. - Det har vi ingen oplysninger om. Vi mangler også oplysninger om, hvilke pas han skulle have benyttet, siger Teymuraz Ramishvili. Den russiske ambassade betragter sig ikke som i fare for attentater i lyset af anholdelsen af bombemanden, siger ambassadøren.",Rusland savner svar fra danske myndigheder,http://dr.dk/nyheder/indland/rusland-savner-svar-fra-danske-myndigheder,2010-09-16 08:28:00+00:00
2013-05-24T05:30:00+00:00,"Mareridt, hukommelsesbesvær og angst for fremmede mennesker. Dette er nogle af de problemer, som 47-årige Henrik Møller Jensen har døjet med, siden han for 17 år siden vendte hjem fra krigen på Balkan, hvor han først for FN og senere for NATO var udsendt som kok i Dvor-lejren i Kroatien. Henrik Møller Jensen er i dag førtidspensionist og bor med sin kone og to børn på Mols. - Før i tiden kunne jeg sagtens huske en opskrift i hovedet, i dag er jeg nødt til at slå den op i en kogebog, siger han til DR Nyheder. Til trods for, at Forsvarets egen psykolog ikke tøvede med at tildele Henrik Møller Jensen diagnosen posttraumatisk stresslidelse (PTSD), mente Arbejdsskadestyrelsen ikke, at hans psykiske tilstand ""med overvejende sandsynlighed"" var forårsaget af de oplevelser han pådrog sig på Balkan. Derudover kom Henrik Møller Jensen først i psykologbehandling i 2001 og havde dermed også overskredet grænsen for, hvornår man som soldat skal have vist symptomer på PTSD efter at være vendt hjem fra krig for at kunne få tildelt arbejdsskadeerstatning. Selv er han ikke i tvivl om, hvor det hele begyndte: - Der blev begået drab rundt omkring os, og man skød direkte ned i vores FN-lejr og brugte os som skjold. Mange af de ting jeg har oplevet og set, vil jeg slet ikke fortælle om. Jeg ville aldrig ønske for min værste fjende, at de skulle opleve det, jeg oplevede dengang, siger Henrik Møller Jensen. Da han vendte hjem til Danmark i 1996 kunne Henrik Møller Jensen godt mærke, at noget var galt, men valgte at begrave sig i arbejde, for at få oplevelserne på afstand. Faktisk skulle der gå fem år, før der skete noget. I 2001 er Henrik Møller Jensen nemlig blevet ansat som jobkonsulent i Rønde Kommune, hvor han har med flygtninge og indvandrere at gøre, som kommer fra netop Balkan-området. I den forbindelse dukker, der minder frem, og det går op for Henrik Møller Jensen, at han muligvis går rundt med posttraumatisk stresslidelse. Han kommer derfor i kontakt med en af Forsvarets psykologer og skal i den forbindelse møde op på Aalborg Kaserne. - Bare det, at der var militærkøretøjer og uniformer gjorde, at det tog mig enormt lang tid at køre ind i gennem porten til kasernen, siger Henrik Møller Jensen. Han får efterfølgende diagnosen PTSD og kommer i medicinsk behandling. I 2010 får Henrik Møller Jensen afslag på arbejdsskadeerstatning. Sammen med sin advokat anker han dog afgørelsen og i april i år ophæves den af Ankestyrelsen, der nu skal nu træffe en ny afgørelse inden for de næste tre måneder. - Jeg har ikke ret meget tiltro til systemet på nogen måder, så jeg har ingen forventninger. Når politikerne sender os af sted i krig, synes jeg også, at de har et ansvar for at tage sig af os, når vi kommer hjem, men det har de været for dårlige til, siger Henrik Møller Jensen. For ham handler afgørelsen ikke så meget om kroner og ører, som om anerkendelsen af, hvorfor han i dag ikke er i stand til at arbejde. Henrik Møller Jensen er ikke i tvivl om, der er mange andre i samme båd som ham selv. - Man er blevet meget bedre til at tage hånd om krigsveteraner, ingen tvivl om det, men vi er altså stadig en flok tilbage fra Balkan, som man overhovedet ikke har fået taget hånd om, siger han og fortsætter: - Jeg er sikker på, at der sidder mange ude omkring og har det ligesom mig, siger Henrik Møller Jensen, der ikke længere er i medicinsk behandling. I april i år blev en ny lovgivning på området indført. Den ophævede fristen for registrering af PTSD på seks måneder. Lovændringen kom efter, at soldaternes organisationer længe havde klaget over den praksis, fordi flere soldater netop ikke fik symptomer inden for de seks måneder eller af andre grunde ikke fik en lægeerklæring inden fristens udløb.",Veteran: Erstatningssag handler om anerkendelse,http://dr.dk/nyheder/indland/veteran-erstatningssag-handler-om-anerkendelse,2013-05-24 05:30:00+00:00
2011-11-04T19:47:00+00:00,"Københavns Byret har givet iraker lov til at føre retssag mod staten om torturanklager mod danske soldater. Det drejer sig om den 45-årige sunnimuslimske bonde Qais J. Khaled Brak fra Basra, der har fået medhold til at få prøvet sin anklage, skriver avisen Arbejderen. Forsvarsminister Nick Hækkerup (S) bifalder retssagen mod den danske stat, der bliver den første af sin art. - De fanger, som danske soldater tager, er efter folkeretten vores ansvar, og det er godt, at vi har et system, hvor man kan få prøvet sin sag ved en domstol, siger forsvarsministeren. Irakerens forsvarer, Christian Herlang, har andre, lignende stævninger på vej mod den danske stat fra otte andre irakere. Qais J. Khaled Brak opholder sig som flygtning i Kuwait. Københavns Byret har givet grønt lys for stævningen under henvisning til, at sagen er principiel. Ifølge stævningen blev irakeren anholdt i november 2004 sammen med 36 landsmænd af danske og irakiske soldater under den dansk-irakiske Operation Green Desert. Ifølge irakeren rev en soldat bukserne af ham og befølte hans kønsdele og endetarm, mens han blev forhørt af danske soldater på en militærbase, hvor fangerne var ført hen med bind for øjnene. Efter at være blevet overladt til irakisk politi, blev han slået, sparket og torteret med elektriske stød på brystet og kønsdelene. Derpå blev han hængt op i benene med bagbundne hænder, så hans skulder gik af led og han ikke kunne stå op i fem dage. Qais J. Khaled Brak blev sat fri efter to måneders fangenskab og flygtede til Kuwait. Han kræver en erstatning på 50.000 kroner. Det er endnu uvist, hvornår sagen kommer for retten.",Iraker får retssag om mulig dansk soldater-tortur,http://dr.dk/nyheder/indland/iraker-faar-retssag-om-mulig-dansk-soldater-tortur,2011-11-04 19:47:00+00:00
2010-08-21T14:27:00+00:00,"En 40-årig beboer på et asylcenter på Amager blev i dag varetægtsfængslet i fire uger for at have bortført og voldtaget en 19-årig kvinde, som han kræver at blive gift med. Den 40-årige er sigtet for at trække den 19-årige syriske kvinde gennem et mareridt af en fredag, der tog sin begyndelse klokken 15:45. Der trak manden og tre kumpaner ifølge politiet kvinden ind i en bil ved Frederiksværk Station. Herefter fulgte en flere timer lang køretur, inden han til sidst ifølge politiet voldtog hende på sit værelse på asylcentret. Manden modtog sin varetægtsfængsling uden brok, da han blev fremstillet i grundlovsforhør ved Retten i Helsingør. Også den mand, der kørte flugtbilen, blev lørdag fremstillet og fængslet i fire uger. Han er udelukkende sigtet for deltagelse i bortførelsen, men han kærede sin fængsling på stedet, oplyser Nordsjællands Politi. Den 40-årige mand har angiveligt hjulpet den 19-årige kvinde til Danmark som flygtning i april. I kølvandet på hjælpen har manden ifølge politiet forlangt at blive gift med den 19-årige - et krav, hun har afvist.",Mand fængslet for bortførelse og voldtægt,http://dr.dk/nyheder/indland/mand-faengslet-bortfoerelse-og-voldtaegt,2010-08-21 14:27:00+00:00
2012-12-03T05:00:00+00:00,"En kort bemærkning fra tidligere integrationsminister Birthe Rønn Hornbech, en opmærksom SF'er og flere artikler i Information førte til, at Statsløsekommissionen, som i dag begynder afhøringerne, blev nedsat. Kommissionen har i alt indkaldt 43 vidner, heriblandt de tidligere statsministre Lars Løkke Rasmussen og Nato-generalsekretær Anders Fogh Rasmussen. Desuden skal de tre tidligere integrationsministre fra Venstre, Bertel Haarder, Rikke Hvilshøj og Birthe Rønn Hornbech i vidneskranken. I december 2010 fik 35 statsløse palæstinensere statsborgerskab, og da Birthe Rønn Hornbech skulle forsvare det over for Dansk Folkeparti fra Folketingets talerstol sagde hun: Jeg har besindet mig. Det fik SF'eren Hanne Agersnap til at undre sig, og hun kontaktede en journalist fra Information, og de efterfølgende artikler førte til, at avisen fik Cavlingprisen i 2011. To FN-konventioner, som Danmark har skrevet under på, betyder, at statsløse palæstinensere, der er født i Danmark, har krav på statsborgerskab, hvis de søger inden de fylder 21 år. Men i flere år har ansøgerne fået afslag, og det har haft store konsekvenser for flere af dem. Blandt andet har de ikke kunne søge ind som politibetjent. Det daværende Ministerium for Flygtninge, Indvandrere og Integration gav afslag efter de almindelige regler, som blandt andet stiller krav om permanent opholdstilladelse, sprog, bestået indfødsretsprøve og indtægt. I februar 2008 bliver indfødsretskontoret i ministeriet opmærksom på, at afslagene kunne være i strid med FN-konventioner, og et halvt år efter bliver integrationsminister Birthe Rønn Hornbech informeret. Hun beslutter at undersøge, hvad de andre nordiske lande gør, samt at de verserende sager ikke skal sættes i bero. Først i januar 2010, altså efter næsten to år, bliver indfødsretsudvalget orienteret, og Birthe Rønn Hornbech fremlægger i december samme år lovforslaget, der giver de statsløse palæstinensere statsborgerskab. Birthe Rønn Hornbech bliver i februar 2011 bedt om en redegørelse i sagen. Den afleverer hun i starten af marts, hvorefter statsminister Lars Løkke Rasmussen fyrer hende. fordi hun ikke selv ville gå af. Statsløsekommissionen blev nedsat af den tidligere regering, og den har modtaget mere end 750 konkrete sager og har ca. 70.000 sider. Kommissionen ventes afsluttet i juli 2013, og den skal blandt undersøge behandlingen af ansøgninger fra 1999 til 2010 og afgøre, om skiftende ministre har haft kendskab til sagen.",OVERBLIK: Det handler statsløsesagen om,http://dr.dk/nyheder/politik/overblik-det-handler-statsloesesagen-om-0,2012-12-03 05:00:00+00:00
,,,,
2011-09-15T21:42:00+00:00,"Johanne Schmidt Nielsen er en af valgets helt store vindere. Som frontfigur og politisk ordfører for Enhedlisten har hun skaffet sit parti hele 12 mandater. - I dag har vi sagt farvel til ti år med borgerlige regeringer og Pia Kjærsgaard som skyggestatsminister. I dag har Danmark sagt ja til en ny regering og en ny politik og givet Enhedslisten det bedste valgresultat nogensinde, erklærer Schmidt Nielsen, da hun taler til sine mange jublende partimedlemmer i Pumpehuset i København. Når Enhedslisten glæder sig over den røde sejr, så handler det ikke kun om at vinde for at vinde. - Det handler om rigtige menneskers liv, slår Johanne Schmidt-Nielsen fast i sin tale. Hun fremhæver de mange flygtninge, som kan se frem til at komme ud af asylcentrene efter maksimalt seks måneder, og til de arbejdsløse, som partiet vil tage ud af, hvad hun kalder meningsløse aktiveringstilbud og skaffe grønne jobs og jobs i velfærdssektoren til. Endelig fremhæver hun klimaet som en mærkesag, hun og hendes nye folketingskammerater vil arbejde for. Johanne Schmidt-Nielsen ærgrer sig dog over, at vælgerne ikke gav Enhedslisten, Socialdemokraterne og SF et rent flertal. Nu bliver den nye regering i stedet afhængig af Det Radikale Venstre, som ønsker en ganske anden økonomisk politik. - Jeg ville ønske den menneskelighed, de Radikale har i deres udlændigepolitik, også var at finde i måden, de behandler arbejdsløse og nedslidte på, siger Johanne Schmidt-Nielsen og slutter med at give Helle Thorning-Schmidt og Villy Søvndal en ""venlig advarsel"". - De Radikale skal ikke have vetoret over den økonomiske politik. Danskerne har ikke valgt en ny regering for at få mere af det, de har fået de sidste ti år, siger hun.",Enhedslisten jubler: Farvel til ti år med Pia K.,http://dr.dk/nyheder/politik/valg/valg2011/enhedslisten-jubler-farvel-til-ti-aar-med-pia-k,2011-09-15 21:42:00+00:00
2011-09-13T14:44:41+00:00,"EU's topmøde bad i juni i år kommissionen om at se på reglerne for, hvornår medlemslande kan skærpe deres kontrol af grænser til andre medlemslande. Anmodningen kom, efter at Frankrig havde lukket sine grænser til Italien som reaktion på de mange flygtninge, der strømmede til den italienske ø Lampedusa under demokratioprøret i Nordafrika. Hovedpunkterne i kommissionens forslag, der formelt bliver offentliggjort på fredag: - Den frie bevægelighed er et af Den Europæiske Unions grundprincipper, og muligheden for at bevæge sig inden for EU uden at skulle checkes ved de interne grænser er en af de største succeser. Nationale initiativer kan isoleret set aldrig være et effektivt svar på fælles trusler. - Grænsekontrollen kan kun genindføres i tilfælde, hvor der er en alvorlig trussel mod et lands sikkerhed. Det kan være i forbindelse med store sportsarrangementer, store politiske møder eller som reaktion på trusler om terror eller efter terrorhandlinger. - Som hovedregel kan grænsekontrollen kun genindføres af Unionen - d.v.s. medlemslandet skal melde sit ønske seks uger i forvejen, hvorefter kommissionen træffer beslutningen i samråd med de øvrige medlemslande. Europaparlamentet skal også underrettes. - Grænsekontrollen kan genindføres for 30 dage ad gangen og højst i seks måneder. - I helt akutte og uforudsete situationer som f.eks. efter et terrorangreb kan et medlemsland selv indføre grænsekontrol i fem dage. Derefter gælder samme procedure som ved de forudsigelige begivenheder. - Kommissionen vil løbende holde øje med, om medlemslandene overholder reglerne. - Hvis et medlemsland gentagne gange svigter kontrollen af Unionens ydre grænser, kan kommissionen gribe ind og f.eks. lukke grænsen til et naboland.",Kommissionens forslag til nye Schengenregler,http://dr.dk/nyheder/udland/kommissionens-forslag-til-nye-schengenregler,2011-09-13 14:44:41+00:00
2010-07-05T04:53:00+00:00,"En stigning i antallet af nordkoreanske afhoppere til søs har fået Sydkorea til at mistænke, at en del af de flygtende faktisk er spioner for den kommunistiske stat. Avisen JoongAng IIbo citerer kilder i den sydkoreanske regering for, at der har været fem afhoppere siden spændingerne mellem Nordkorea og Sydkorea steg i kølvandet på en nordkoreansk sænkning af det sydkoreanske krigsskib Cheonan. Senest blev to nordkoreanere opdaget på en pram i Det Japanske Hav den 26. juni. - De sagde, at deres motiv var at hoppe af fra militæret, siger en unavngiven kilde til avisen og tilføjer: ""og blev ledt videre til de rette regeringsorganer."" Det er ganske usædvanligt for nordkoreanere at flygte til havs, da mindre både bliver overvåget nøje af landet. Agenter afhører nu de forskellige afhoppere om deres baggrund. Den usædvanlige sørute kan skyldes, at grænsen mellem Kina og Nordkorea, der har været mange afhopperes fortrukne rute, bliver bedre overvåget end før. Sydkoreanerne mistænker også stigningen i afhoppere til søs for at være en måde at udspionere Sydkoreas sikkerhedsberedskab. I sidste uge blev to nordkoreanske agenter idømt 10 års fængsel for at udgive sig for at være flygtninge fra Nordkorea. De var i stedet sendt for at slå en højtstående afhopper ihjel. Nyhedsbureauet Yonhap siger, at i alt syv nordkoreanere er flygtet til Sydkorea siden sænkningen af Cheonan.",Flere nordkoreanere afhopper i Sydkorea,http://dr.dk/nyheder/udland/flere-nordkoreanere-afhopper-i-sydkorea,2010-07-05 04:53:00+00:00
2011-09-03T15:07:00+00:00,"Dansk Folkeparti handler mod bedre vidende, når partiet bruger Røde Kors i sin argumentation for at lukke flere asylcentre. Generalsekretær i Røde Kors, Anders Ladekarl, har både skrevet og ringet til partiet og bedt om ikke at blive blandet ind i Dansk Folkepartis forslag. Dansk Folkeparti har oven i købet kvitteret for modtagelsen af det brev, uden at det har afholdt partiformand Pia Kjærsgaard fra at gøre det.. ""Røde Kors anbefaler det""""Vi synes, det er rimeligt, at man behandler asylsagerne i nærområdet. Vi synes, det vil være fornuftigt, i stedet for at de kommer herop og skal sidde i et asylcenter, og deres ansøgning bliver afvist, og så kan den blive prøvet igen og igen og igen i helt op til syv år..... Røde Kors anbefaler det"", sagde Pia Kjærsgaard i en debat om udlændingepolitik med Helle Thorning-Schmidt i TV AVISEN fredag aften. Men den holder ikke. Røde Kors vil ikke tages til indtægt for Dansk Folkepartis forslag, og det vidste Pia Kjærsgaard godt, da hun sagde det, mener Dansk Røde Kors' generalsekretær, Anders Ladekarl. - I torsdags skrev vi et brev til Dansk Folkeparti og bad om, at de ikke bruger os. Og vi fik både en kvittering for, at de havde modtaget brevet, ligesom vi efterfølgende ringede op til dem og understregede, hvad vores holdning var. Alligevel brugte Pia Kjærsgaard os så både torsdag og fredag, fortæller generalsekretær Anders Ladekarl. - Vi vil gerne øge støtten til flygtninge i nærområderne, men det skal ikke kædes sammen med behandlingen af asylsager herhjemme. Vi er bundet af en række konventioner, der forpligter os til, at alle, der søger asyl i et land, skal have deres sag behandlet, siger Anders Ladekarl. Han understreger, at det ikke som sådan har noget at gøre med Dansk Folkeparti. - Hvis et hvilket som helst andet parti havde handlet på samme måde, ville vi have reageret lige sådan. Dansk Folkepartis kvittering for modtagelse af brevet fra Røde Kors ligger i bunden af siden:",Røde Kors vil ikke bruges i DF's valgkamp,http://dr.dk/nyheder/politik/valg/valg2011/roede-kors-vil-ikke-bruges-i-dfs-valgkamp,2011-09-03 15:07:00+00:00
2012-10-13T12:45:00+00:00,"Hun har været SF-partitoppens klare favorit helt fra dag 1. Men det lykkedes ikke sundhedsminister Astrid Krag at overbevise baglandet om, at hun er den rette til at lede SF videre efter Villy Søvndal. 29-årige Astrid Krag kommer fra den mindre by Tørring ved Vejle. Hendes far er tekstforfatter og moderen gymnasielærer. Barndomshjemmet havde fyldte bogreoler og masser af snak ved middagsbordet, for Astrid Krag kommer fra en diskussionslysten familie. Selv mindes hun, at den første interesse for politik kom, da hun havde læst Pelle Erobreren i folkeskolen. Og da der kort tid efter skulle være et ""prøvevalg"" i hendes klasse, valgte hun at stemme på SF. Det var der kun en enkelt anden i hendes klasse der gjorde, og for at lave om på det meldte Astrid Krag sig ind i SF's ungdomsparti. Her endte hun som landsformand fra 2005-2007. Der skulle et par forsøg til, før Astrid Krag kom i Folketinget. Først var hun kandidat for SF i Vejle fra 2001 til 2006 - uden at blive valgt ind. I 2007 stillede hun op i Sjællands Storkreds - og kom ind. Det betød blandt andet, at hun ikke fik færdiggjort sine studier i statskundskab på Københavns Universitet. Astrid Krag er tidligere ordfører på integrationsområdet, ligesom hun også har haft ansvaret for at formidle partiets ældrepolitik. Hun er desuden tidligere næstformand for folketingsgruppen, og ved valget i september 2011 blev Astrid Krag genvalgt med omkring 3.000 flere personlige stemmer end ved valget i 2007. Efter valget blev Astrid Krag udpeget som ny sundhedsminister. SF's flygtninge og indvandrerpolitik har ændret sig markant i løbet af de seneste år - og det er sket med Astrid Krag som talerør. Hun regnes af mange som en ""hardliner"" i forhold til partiets tidligere syn på integrationsområdet. Noget hun allerede gav udtryk for i sin tid som formand for SFU. Privat har den unge politiker en del at se til. Hun er mor til datteren Karla og har til januar født en søn. Astrid Krag er gift med Andreas Seebach, der er rapper under kunstnernavnet ""AndyOp"", og han har tidligere lavet en særlig valg-rap til SF - sammen med Villy Søvndal.",Portræt af Astrid Krag: Partitoppens favorit kunne ikke overbevise baglandet,http://dr.dk/nyheder/politik/portraet-af-astrid-krag-partitoppens-favorit-kunne-ikke-overbevise-baglandet,2012-10-13 12:45:00+00:00
2010-05-14T13:47:00+00:00,"Mindst hvert fjerde år er der folketingsvalg. Nogle valg er mere specielle end andre. Oplev selv de historiske valg, som dine forældre og bedsteforældre stadig taler om. Tårnhøj arbejdsløshed og dårlig økonomi. Det går skidt for Danmark i 1930'erne. Det bliver ikke bedre, da tyskerne den 9. april 1940 invaderer Danmark, og regeringens magt bliver stærkt beskåret. Trængslerne varer ved i årene efter afslutningen på Anden Verdenskrig, og det påvirker også folketingsvalgene. - Den regering holder ikke længe! Det er nærmest en daglig vending fra slutningen af 1960'erne og frem til 1980. Danskerne kan dårligt nå hjem fra valgurnerne, før de skal af sted igen. Det koster milliarder at opbygge vores velfærdssamfund, og økonomien går skidt. Oveni bliver Danmark i 1973 ramt af en oliekrise, der gør det hele værre. - Der er ikke fejet noget ind under gulvtæppet. Men det er der. Efter 10 år som statsminister må Poul Schlüter i 1993 tage ordene i sig igen. Den såkaldte Tamilrapport fastslår, at flygtninge trods retten til det ikke har fået deres familier til Danmark. Og regeringen går af. I kulissen står Poul Nyrup Rasmussen (S) klar til ni år som statsminister. Herefter overtager de borgerlige igen magten efter at have bejlet kraftigt til den siden sidste valg.",Vigtige valg 1935-2005,http://dr.dk/nyheder/politik/valg/valg2011/vigtige-valg-1935-2005,2010-05-14 13:47:00+00:00
2011-07-06T10:11:00+00:00,"FN's flygtningehøjkommissariat, UNHCR, advarer nu om, at fødevarekrisen på Afrikas Horn er ved at skabe en tragedie af ""ufattelige dimensioner"" i det urohærgede Somalia. UNHCR råber især vagt i gevær, fordi andelen af underernærede blandt de flygtende er helt usædvanligt høj. Halvdelen af de børn, der ankommer til Etiopien er alvorligt underernærede, og i Kenya er tallet mellem 30 og 40 procent. Det betyder, at mange små børn dør undervejs til flygtningelejrene, eller dør kort efter ankomsten til lejrene. - Det er helt ekstremt. Vores folk fortæller, at de aldrig har set noget lignende, sagde Melissa Flemming, der er talskvinde for FN's Flygtningehøjkommissariat, UNHCR, ved et pressemøde i Geneve. UNHCR vurderer at en fjerdedel af Somalias befolkning er på flugt enten internt i landet eller i nabolandende. Området er blevet ramt af den værste tørke i 60 år, og suituationen bliver forværret af den omfattende vold i det konfliktramte land. Melissa Flemming tilføjede, at tørken og urolighederne i den sydlige og centrale del af landet var ved at omdanne ""en af verdens værste humanitære katastrofer til en menneskelig tragedie af helt ufatteligt omfang"". - Det, der er mest tragisk for os at være vidner til, er, at børn ankommer til lejrene i så svag en tilstand at de på trods af akut behandling og dør indenfor 24 timer, fortalte Melissa Flemming. Alene i juni flygtede 54.000 mennesker til nabolandene Kenya og Etiopien, og det er tre gange så mange, som i maj måned. Hver eneste dag ankommer der 1400 nye flygtninge til verdens største flygtningelejr Dadaab, der ligger i Kenya tæt på den somaliske grænse.",FN: Ufattelig tragedie på vej i Somalia,http://dr.dk/nyheder/udland/fn-ufattelig-tragedie-paa-vej-i-somalia,2011-07-06 10:11:00+00:00
2011-06-28T12:40:07+00:00,"Det indvandrerkritiske parti Sverigedemokraterna (SD) bliver sat til vægs af alle øvrige partiet i Riksdagen, efter at et krav fra SD om øget grænsekontrol var til debat tirsdag. SD kalder det ""århundredets gave"" til kriminelle netværk, at EU har fjernet grænsekontrollen mellem unionens lande. Partiets ordfører, Kent Ekeroth, siger, at grænsepolitiet i Malmø ""har opgivet kampen mod flygtningesmuglere"", og han giver udtryk for, at ""illegale indvandrere er forbrydere"". Ekeroth kræver, at det svenske grænsepoliti skal tage flere stikprøver af personer, som de mistænker for ""ikke at have noget at gøre her"". Sverigedemokraterne står dog helt alene med sin holdning, viser debatten i Riksdagen. - Vi skal både værne om friheden i Europa og bekæmpe kriminaliteten, siger justitsminister Beatrice Ask fra Moderaterna, der ikke har fremført nogen kritik af Danmarks planer om at indføre kontrol ved grænserne. - Det handler om at standse smugleri af blandt andet våben og narkotika. Det er ingen hemmelighed, at vi også i Sverige har toldvirksomed, siger Beatrice Ask. Baggrunden for debatten, som Sverigedemokraterna har begæret, er den igangværende diskussion i EU om at øge mulighederne for at indføre lejlighedsvise grænsekontroller. På begæring af Frankrig og Italien er EU-Kommissionen i færd med en gennemgang af reglerne, efter at tusinder af tunesiske flygtninge er strømmet ind i EU via Italien og videre til Frankrig. Bag den svenske debat ligger desuden den danske beslutning om at indføre toldkontrol ved grænserne til Tyskland og Sverige. Socialdemokraternas ordfører, Marie Granlund, advarer om, at den frie bevægelighed i Europa ""er under trussel fra højreekstreme kræfter i Frankrig og Italien"".",Sverige vil ikke have mere grænsekontrol,http://dr.dk/nyheder/udland/sverige-vil-ikke-have-mere-graensekontrol,2011-06-28 12:40:07+00:00
2012-09-07T08:53:00+00:00,"En af de oplagte kandidater til formandsposten i SF, efter Villy Søvndal har trukket sig, er sundhedsminister Astrid Krag, der har gjort en kometkarriere i SF. 29-årige Astrid Krag kommer fra den mindre by Tørring ved Vejle. Hendes far er tekstforfatter og moderen gymnasielærer. Barndomshjemmet havde fyldte bogreoler og masser af snak ved middagsbordet, for Astrid Krag kommer fra en diskussionslysten familie. Selv mindes hun, at den første interesse for politik kom, da hun havde læst Pelle Erobreren i folkeskolen. Og da der kort tid efter skulle være et ""prøvevalg"" i hendes klasse, valgte hun at stemme på SF. Det var der kun en enkelt anden i hendes klasse der gjorde, og for at lave om på det meldte Astrid Krag sig ind i SF's ungdomsparti. Her endte hun som landsformand fra 2005-2007. Der skulle et par forsøg til, før Astrid Krag kom i Folketinget. Først var hun kandidat for SF i Vejle fra 2001 til 2006 - uden at blive valgt ind. I 2007 stillede hun op i Sjællands Storkreds - og kom ind. Det betød blandt andet, at hun ikke fik færdiggjort sine studier i statskundskab på Københavns Universitet. Astrid Krag er tidligere ordfører på integrationsområdet, ligesom hun også har haft ansvaret for at formidle partiets ældrepolitik. Hun er desuden tidligere næstformand for folketingsgruppen, og ved valget i september 2011 blev Astrid Krag genvalgt med omkring 3.000 flere personlige stemmer end ved valget i 2007. Efter valget blev Astrid Krag udpeget som ny sundhedsminister. SF's flygtninge og indvandrerpolitik har ændret sig markant i løbet af de seneste år - og det er sket med Astrid Krag som talerør. Hun regnes af mange som en ""hardliner"" i forhold til partiets tidligere syn på integrationsområdet. Noget hun allerede gav udtryk for i sin tid som formand for SFU. Pernille Frahm repræsenterer den blødere fløj, når det kommer til udlændingepolitikken i SF. Og hun har flere gange diskuteret emnet med Astrid Krag. Diskussioner som hun i Politiken har beskrevet med disse ord: ""Selv om vi kan være uenige, lytter hun altid og tager kritik til sig uden surhed. Hun er ukrukket og overvejende, og det sætter jeg stor pris på"". Privat har den unge politiker en del at se til. Hun er mor til datteren Karla og har til januar født en søn. Astrid Krag er gift med Andreas Seebach, der er rapper under kunstnernavnet ""AndyOp"", og han har tidligere lavet en særlig valg-rap til SF - sammen med Villy Søvndal.",SF's unge formandshåb? Portræt af Astrid Krag,http://dr.dk/nyheder/politik/sfs-unge-formandshaab-portraet-af-astrid-krag,2012-09-07 08:53:00+00:00
2013-11-19T08:00:00+00:00,"Byrådskandidaterne fra Dansk Folkeparti har danmarksrekord i at afvige fra gennemsnittet i deres politiske udmeldinger. Partiets byrådskandidater er nemlig langt fra enige med deres kandidatkolleger i resten af landet. Det viser beregninger foretaget af DR Nyheders Undersøgende Databaseredaktion på baggrund af DR's kandidattest, hvor politikerne er blevet stillet en række politiske spørgsmål. Ifølge professor Robert Klemmensen fra SDU's Institut for Statskundskab skyldes uenighederne, at partiet spænder over to ideologiske strømninger: - At der er stor forskel i Dansk Folkeparti er ikke en overraskelse. Alene af den grund, at Dansk Folkeparti er sammensat af en højrefløj, der er konservativ af natur og en venstrefløj, der er mere socialdemokratisk. - På den socialdemokratiske fløj vil der være kandidater, som mener, at alt det med velfærdsydelser er helt okay, og det skal der ikke skæres for dybt i. Og så vil der være nogle, der er mere liberalt eller konservativt orienterede i økonomisk forstand. Det rammer jeres kandidatmåling ganske fint, siger professor Robert Klemmensen. Professor Eva Sørensen fra Roskilde Universitet mener, at uenigheden blandt kandidaterne skyldes, at Dansk Folkeparti er gået fra at være et mærkesagsparti til at være mere velkonsolideret også i lokalpolitikken. Dermed opfører Dansk Folkepartis kandidater sig nu på lokalplan på samme måde som kandidaterne fra de ”gamle” partier som for eksempel Socialdemokraterne og De Radikale. Netop disse to partier har også en større andel af lokale kandidater, hvis politiske udmeldinger varierer stærkt fra partiernes linjer, viser undersøgelsen. Udsvingene i de politiske meldinger skyldes ikke forvirring om partilinjen, men mere at kandidaterne fra Dansk Folkeparti i stigende grad deltager i de lokale politiske beslutninger: - Dansk Folkeparti er på mange måder ved at blive et veletableret parti, som har en historie, og som er ved at konsolidere sig som lokalpolitisk parti. Det er ganske almindeligt, at partier, som har en lang historie som kommunale partier, har en tendens til at udvikle sig forskelligt og få lokale varianter, siger Eva Sørensen. - Dansk Folkeparti har ændret sig fra at være et parti, som havde flygtninge- og indvandrerpolitikken og ældrepolitikken som mærkesager, punktum, til et generelt parti med holdninger til alting. Det vil sige, at der kommer langt mere åbenhed, der er mange flere udlægninger af, hvad det betyder inden for partiets rammer, siger professor Eva Sørensen. Lektor Christian Elmelund-Præstekjær fra SDU fremhæver, at Dansk Folkeparti ved dette valg går målrettet efter at få borgmesterposter. - Dansk Folkeparti er jo et parti, der er i konstant vækst. De plejer at gå lidt frem hele tiden. Denne her gang har de gjort noget ud af at sige, at de gerne vil have borgmesterposter – eller i hvert fald være kongemagere. Det er en anden, lidt mere selvsikker stil, end de har haft tidligere, på kommunalniveau, siger Christian Elmelund-Præstekjær. - De spiller en ny og væsentlig rolle på linje med de mere etablerede partier. Derfor giver det god mening, at de holdningspluralistisk minder mere om netop de partier. #kv13 #drvalg",Uenighed: DF’s lokalpolitikere løber længst fra linjen,http://dr.dk/nyheder/politik/valg/kv13/uenighed-dfs-lokalpolitikere-loeber-laengst-fra-linjen,2013-11-19 08:00:00+00:00
2010-03-29T04:46:00+00:00,"Regeringen og Dansk Folkepartis seneste udlændingeaftale er den fjortende større ændring af loven siden 2001. Det viser en opgørelse Ugebrevet A4 har foretaget. Ud over de fjorten større ændringer, er reglerne for indfødsret strammet fem gange. Flere kritikere siger, at de hyppige ændringer undergraver borgernes retssikkerhed. - Retssikkerheden bliver undermineret i Danmark, fordi borgerne aldrig kan vide med sikkerhed, hvilke regler der gælder, og hvor længe de gælder, mener den radikale integrationsordfører, Marianne Jelved. Dansk Flygtningehjælps generalsekretær, Andreas Kamm, er af samme opfattelse. - Udlændinge, der kommer til Danmark enten som flygtninge eller indvandrere, ønsker som alle andre ro på i deres tilværelse, siger Andreas Kamm. Dansk Folkepartis Peter Skaarup siger, at han kun er kritisk over for lovgivning, der ikke fungere tilstrækkeligt effektivt og følger intentionen. Derfor kan der godt komme nye ændringer. - Man skal huske på, at aftalen er resultatet af et kompromis, og jeg vil bestemt ikke udelukke, at der er nogle ting, vi ikke er kommet igennem med, og som vi tager op senere, siger Peter Skaarup.",Hyppige ændringer af udlændingelov kritiseres,http://dr.dk/nyheder/politik/hyppige-aendringer-af-udlaendingelov-kritiseres,2010-03-29 04:46:00+00:00
2011-06-07T06:59:47+00:00,"Om godt en måned erklærer Sydsudan sig formelt for en uafhængig stat, men frygten for en ny borgerkrig mellem den nordlige og sydlige del af Sudan tog mandag til efter nye uroligheder i Abyei-regionen. Mindst 96.000 mennesker er ifølge FN drevet på flugt i regionen, men tallet kan være langt højere, fordi mange har valgt at flygte ud i landområderne, ifølge FN's chef for den humanitære indsats i Sydsudan, Lise Grande. Strømmen af flygtninge er øget voldsomt efter, at nordsudanske tropper i slutningen af maj sikrede sig kontrol over området, som både Nordsudan og Sydsudan gør krav på. Over 100 civile blev dræbt under fremstødet. Tusinder af indbyggere fra Abyei, fortrinsvis fra Dinka Ngok-folket, der støtter Sydsudan, er flygtet over grænsen til Sydsudan. Organisationen Enough Projekt, der satellitovervåger området, mener, at der tilsyneladende er begået krigsforbrydelser, hvor Nordsudans hær er rykket frem. Landsbyer er plyndret og brændt ned. - Vi er bekymrede over det, der sker i Abyei. Der har været grufulde rapporter om plyndringer og afbrændinger af landsbyer, sagde USA's FN-ambassadør, Susan Rice, umiddelbart efter offensiven fra Nordsudan. Mandag brød der ifølge FN nye kampe ud i Kadugli, der er hovedstad i delstaten Syd-Kordofan. Abyei-regionen grænser op til delstaten. Da Nordsudan og Sydsudan i 2005 indgik en omfattende fredsaftale, der afsluttede årtiers borgerkrig, blev der lagt op til, at indbyggerne i Abyei ligesom indbyggerne i Sydsudan ved en folkeafstemning skulle beslutte, om de ville forblive en del af nord eller slutte sig til syd. Afstemningen blev imidlertid aldrig til noget, da Syd- og Nordsudan ikke kunne blive enige om, hvem der skulle have lov til at stemme. den sydligste del af delstaten.",96.000 drevet på flugt i Sudan,http://dr.dk/nyheder/udland/96000-drevet-paa-flugt-i-sudan,2011-06-07 06:59:47+00:00
2011-05-12T10:31:00+00:00,"Inden mødet i Bruxelles for EU's ministre med ansvar for flygtninge og indvandrere regner kritikken ned over den nye, danske grænseaftale fra alle sider af parlamentssalen i EU. På mødet skal ministrene blandt andet diskutere Frankrig og Italiens forslag om at lempe Schengen-aftalens krav til, hvornår medlemslandende må indføre grænsekontrol. Men op til mødet er det den danske grænseaftale, som er på alles læber. Det tyske medlem af den liberale gruppe i parlamentet, Alexander Alvaro, siger til den tyske avis Tagesspiegel, at den danske grænseaftale sætter spørgsmålstegn ved, om Danmark overhovedet kan være medlem af Schengen. - Når Danmarks regering lader sig presse af højrepopulistiske kræfter i en sådan grad, at den er klar til at afskaffe en af de grundlæggende europæiske frihedsrettigheder, så rejser det spørgsmålet, om der er plads til Københavns medlemskab af Schengen,"" udtaler Alvaro. Heller ikke den socialdemokratiske gruppe i Europaparlamentet ser positivt på den nye aftale. - Gruppen vil reagere håndfast på alle forsøg på at underminere EU's traktat, hvad end det handler om varer eller personers frie bevægelighed over de indre grænser, siger lederen af den socialdemokratiske gruppe, Martin Schulz, i en pressemeddelelse. Også fra markante konservative kræfter lyder kritikken. Elmer Brok fra det tyske regeringsparti, CDU, advarer om, at den nye aftale er i strid med princippet om fri bevægelighed. Fra formanden for den konservative og kristendemokratiske gruppe (EPP) i parlamentet er tonen formanene. - At genindføre den permanente grænsekontrol i Danmark er uacceptabelt. Fælles værdier som det fælles marked og borgernes fri bevægelighed bliver ikke fremmet på den måde. Det er umuligt at opbygge Europa med national egoisme. Vi må have en en følelse af et fælles mål, lyder det fra formanden for EPP Joseph Daul. Dermed har de danske partier Venstre, de konservative, eller Socialdemokraterne, som støtter aftalen, ikke støtte fra deres kolleger i Europa.",EU-parlamentet kritiserer grænseaftale,http://dr.dk/nyheder/politik/eu-parlamentet-kritiserer-graenseaftale,2011-05-12 10:31:00+00:00
2011-05-04T14:35:00+00:00,"EU udelukker ikke, at det kan blive nødvendigt at indføre mere grænsekontrol mellem medlemslandene. Men der er behov for ""en ensartet forvaltning af Schengen-samarbejdet"", slår EU-Kommissionen nu fast. Dermed kan Danmark og andre lande i Europa ikke bare genindføre grænsekontrol uden EU-Kommissionens accept - heller ikke selvom det drejer sig om særlige omstændigheder. - Hvis vi skal overveje at ændre det, er det meget vigtigt ikke at underminere hele Schengen-idéen, siger EU's kommissær for indre anliggender, Cecilia Malmström. I kølvandet på revolutionen i Nordafrika og de mange tusinde indvandrere, der har sat kurs mod Europa, har især Frankrig gjort sig til fortaler for mere grænsekontrol i Europa. EU-Kommissionen, der netop er kommet med et nyt indspil til at styrke den europæiske udlændingepolitik, gør det dog klart, at hvis EU-landene - også selv om det blot er midlertidigt - vil indføre grænsekontrol, så skal det styres på europæisk plan. - Det kan derfor vise sig nødvendigt at indføre en sådan mekanisme, som gør det muligt på europæisk plan at fastlægge, hvilke medlemstater, der undtagelsesvis kan genindføre grænsekontrol ved de indre grænser og for hvor lang tid, står der i EU-Kommissionens udspil. EU-kommissær Cecilia Malmström slår samtidig fast, at det ikke kun skal handle om grænsekontrol, men om at medlemslandene i det hele taget bør udvise mere solidaritet, når det gælder flygtninge og indvandrere. - EU kan ikke pålægge medlemsstaterne at være solidariske om noget som helst. Men det ville være dejligt, hvis pæne ord om solidaritet blev udmøntet i noget konkret, siger hun. Den 12. maj er EU's integrationsministre indkaldt til ekstraordinært mødet i Bruxelles for at tage stilling til flygtningesituationen i Europa.",EU vil holde grænsekontrol i kort snor,http://dr.dk/nyheder/politik/eu-vil-holde-graensekontrol-i-kort-snor,2011-05-04 14:35:00+00:00
2013-09-27T11:04:00+00:00,"I den gigantiske flygtningelejr Zaatari i Jordan taler syrerne om, at vinteren nærmer sig. Om kulden, der uundgåeligt vil ramme dem hårdt. Som den gjorde for under et år siden, hvor børn gik rundt i bare tæer trods frostgrader. DR P3s udsendte journalist Tue Blædel har opholdt sig i Zaatari-lejren godt en uge og melder om stigende frygt for den barske årstid. Fire millioner børn har brug for akut hjælp. 7.000 syriske børn er blevet dræbt. Mange af dem er også blevet tortureret og voldtaget. En tredjedel af de syriske børn er blevet slået, sparket eller skudt på. 6,8 millioner syrere har brug for hjælp og mangler ofte adgang til basal nødhjælp. Kilde: Red Barnet - Det er noget af det, der fylder allermest hernede. Folk ønsker flere skurvogne, så de kan komme ordentligt i ly. Nogle folk var her jo sidste år og fortæller, at det var rigtig slemt, siger han. Der bor omkring 120.000 mennesker i Zaatari-lejren, selvom den oprindeligt blev bygget til et markant lavere antal. 1.100 af dem er uledsagede børn. - Mange af børnenes forældre er døde eller sårede i borgerkrigen og er måske blevet sendt med naboer eller venner, siger Tue Blædel. Han har også mødt børn, hvis forældre er taget tilbage til Syrien for at kæmpe. De uledsagede børn bor oftest i større telte eller skurvogne, nogle gange under opsyn af nødhjælpsorganisationerne. Men alligevel kæmper de for at få de mest basale fornødenheder. - Forældrene, der har deres egne børn i lejren, tager sig først og fremmest af dem. Først bagefter tænker de på, at naboens barn også har brug for mad og tøj, siger Tue Blædel. Han fortæller, at det filter, han har bygget op i forhold til de mange frygtelige historier fra syriske borgerkrig, er forsvundet. - Og så kravler det ind under huden. Jeg mødte en ingeniør, der har arbejdet i Syrien. Nu samler han plastikflasker for at tjene ekstra småpenge til at betale mad til familien. En anden person havde eget stort bageri. Nu sidder de på jorden og forsøger at bage, siger Tue Blædel. I Zaatari forsøger nødhjælpsorganisationer at etablere programmer, som skal hjælpe familiemedlemmer med at finde hinanden i lejren. Ofte bor de nemlig i hver sin ende uden at vide det. P3 samler ind til ofrene for krigen i Syrien, og det foregår i et hele ugen mellem mandag den 23. til fredag den 27. september. Du kan hjælpe døgnet rundt ved at sende en sms. - Skriv beskeden KARMA til 1212 og giv 50 kroner (+ alm. sms-takst) - Skriv beskeden STØT til 1212 og giv 150 kroner (+ alm. sms-takst) - Donér 150 kr fra din fastnettelefon, hvis du ringer til tlf. 90 56 50 30.",DR i flygtningelejr: Syrerne frygter vinteren,http://dr.dk/nyheder/udland/dr-i-flygtningelejr-syrerne-frygter-vinteren,2013-09-27 11:04:00+00:00
2010-01-14T03:58:00+00:00,"Busser fyldt med ilde tilredte haitianere flygter til nabolandet Den Dominikanske Republik for at modtage behandling. Det siger en journalist fra nyhedsbureauet AFP. De sårede kommer helt fra den haitianske hovedstad Port-au-Prince. Præsidenten i Den Dominikanske Republik, Leonel Fernandez, har accepteret af åbne landets hospitaler langs den dominikansk-haitianske grænse for dusinvis af jordskælvsramte naboer. De dominikanske myndigheder siger, at de hårdest sårede bliver overflyttet til større hospitaler andre steder i landet. Samtidig har man af frygt for masseindvandring fra nabolandet skærpet grænsekontrollen. Tidligere onsdag blev sårede fra FN's fredsbevarende styrke i Haiti overflyttet til hospitaler i Den Dominikanske Republik. Forholdet mellem de to lande har længe været anstrengt. I forbindelse med større naturkatastrofer og politisk uro har man før set store bølger af haitianske flygtninge søge tilflugt hos naboerne. I 1930'erne beordrede den daværende dominikanske diktator Rafael Trujilo en nedslagtning på titusindvis af haitianere i grænseområdet. Haitis præsident, René Préval, skønner, at jordskælvet, der tirsdag ramte hans land, har kostet mellem 30.000 og 50.000 mennesker livet. På en pressekonference blev Préval spurgt om antallet af døde. - Jeg ved det ikke, svarede præsidenten og tilføjede: ""Indtil videre har jeg hørt at der er 50.000... 30.000."" Præsidenten nævnte ikke, hvor disse vurderinger stammer fra. Forinden havde hans premierminister, Jean-Max Bellerive, sagt, at han frygter, at antallet af døde kan ende med at ligge ""langt over 100.000"".",Sårede haitianere flygter til naboland,http://dr.dk/nyheder/udland/saarede-haitianere-flygter-til-naboland,2010-01-14 03:58:00+00:00
2012-06-22T08:58:00+00:00,"Socialminister Karen Hækkerup (S) ønsker ikke at kommentere intern kritik i regeringen af den lov, der reducerer flygtningefamiliers børnecheck de første to år. I går rettede både SF og de radikale skarp kritik af loven og krævede, at ministeren gik ind i sagen og ændrede loven hurtigst mulig. Socialminister Karen Hækkerup forholder sig dog tavst til kritikken og siger til DR Nyheder, at hun ikke ønsker at kommentere hverken kritikken eller kravet om at loven skal ændres. Loven har ellers tidligere mødt stor modstand hos de nuværende regeringspartier. I 2010 tog både Enhedslisten, de radikale, SF og Socialdemokratiet skarpt afstand fra loven, og kaldte den et brud på flygtningekonventionerne. Samtidig stemte samtlige partier, inklusiv Karen Hækkerup selv imod loven, men i et citat sendt til DR Nyheder siger Karen Hækkerup, at hun ikke har planer om at rulle loven tilbage. Da DR Nyheder i går kunne fortælle, at flygtningefamilier ikke får en krone i børnecheck det første halve år efter, at de har fået en opholdstilladelse i landet, fordi de blev ramt af den såkaldte optjeningslov, mødte den skarp kritik internet i regeringen. Loven blev lavet for at forhindre, at polakker og andre øst-arbejdere, der kommer til Danmark for at arbejde, kan hæve en børnecheck uden at have børn i Danmark. Ministerens udmelding om, at hun ikke har planer om at ændre loven møder skarp kritik: - Jeg må sige, at vi er uenige med ministeren. Vi vil rejse det her internt i regeringen og vi håber, at vi kan få gennemført en ændring, siger folketingsmedlem for de radikale Zenia Stampe. Også SFs Özlem Cekic vil nu lægge pres på for at få ministeren ind i sagen. - Nu vil jeg spørge ministeren om, hvor mange børn det drejer sig om, og hvor meget det vil koste, for jeg synes, vi skal have en ambition om, at de her børn skal have et ordentligt levegrundlag, siger hun. Også hos regeringens støtteparti Enhedslisten stiller man krav om, at ministeren ændrer loven hurtigst mulig. Hvis ministeren ikke er villig til at se på, hvordan man undgår, at flygtningefamilier ikke får den samme børnecheck som andre, så vil partiet taget kravet med til efterårets finanslovsforhandlinger, siger partiets politiske ordfører Johanne Schmidt-Nielsen. - En mulighed kunne også være at tage det op i finansloven, men jeg synes det er mærkeligt regeringen ikke bare kan bakke om, at vi selvfølgelig ikke skal udsætte flygtninge, der kommer hertil for den slags, for det er ganske få penge, det drejer sig om.",Minister tavs om kritik af børnecheck,http://dr.dk/nyheder/politik/minister-tavs-om-kritik-af-boernecheck,2012-06-22 08:58:00+00:00
,,,,
2012-06-13T09:56:00+00:00,"EU-Parlamentet suspenderer alle forhandlinger med det danske formandskab om nye regler for Schengen-området, oplyser Venstres EU-parlamentariker Jens Rohde til Ritzaus Bureau. I første omgang lød det ifølge nyhedsbureauet, at samtlige forhandlinger på retsområdet ville blive lammet, men det drejer sig altså udelukkende om forhandlinger i relation til det grænseløse Schengen-samarbejde. Det sker i protest imod, at medlemslandene med Danmark i spidsen i sidste uge satte EU-parlamentet uden for indflydelse i dele af en ny Schengen-aftale. Ministrene ændrede nemlig på en teknikalitet i en ny aftale om det grænseløse Schengen-samarbejde, så parlamentet fremover kun får en rådgivende - og ikke lovgivende - rolle i den såkaldte evalueringsmekanisme. Ifølge Jens Rohde vil boykotten ramme cirka 10 konkrete forhandlinger, der nu bliver sat i bero, indtil Cypern overtager det halvårlige formandskab for EU i juli. Kilder tæt på det danske formandskab siger dog, at der endnu ikke er truffet nogen formel beslutning om et boykot fra parlamentets side. En sådan vil først kunne blive truffet på et møde torsdag formiddag. Samtidig lyder det, at forhandlingerne først vil blive genoptaget, hvis medlemslandene ændrer i retsgrundlaget for den nye aftale, så parlamentet får medbestemmelse. Dermed risikerer forhandlingerne at være lammet også under det cypriotiske formandskab. Selve aftalen - den såkaldte Schengen Governance-pakke - skal blandt andet gøre det lettere for EU-landene at indføre midlertidig grænsekontrol. Det skal især hjælpe de lande, der er særligt udsat, når EU's ydre grænser er pressede. Flere EU-lande - som for eksempel Grækenland og Italien - har været beskyldt for ikke at passe godt nok på EU's ydre grænser og dermed blandt andet lukke for mange flygtninge ind. Derfor vedtog EU's justitsministre, med det danske formandskab i spidsen, at medlemslandene igen må indføre grænsebomme i en begrænset periode. Men det, der har skabt vrede blandt parlamentarikerne, er altså, at parlamentets rolle bliver ændret. Morten Bødskov var i går mødt op i parlamentet for at forsvare aftalen. Her blev han mødt af stor utilfredshed og buhråb. Formanden for den største politiske gruppe i parlamentet truede blandt andet med at indstille samarbejdet med Danmark på samtlige områder, men det bliver altså ifølge Ritzau kun til en delvis boykot. Det betyder, at den danske regering kan fortsætte forhandlinger om eksempelvis en vigtig energiaftale, der kan sætte et grønt aftryk efter det danske formandskab.",Vrede EU-parlamentarikere boykotter Bødskov,http://dr.dk/nyheder/politik/vrede-eu-parlamentarikere-boykotter-boedskov,2012-06-13 09:56:00+00:00
2011-03-16T14:34:00+00:00,"Facebook stopper nu den kampagne, som har gjort, at tusindvis af danskere har fået venner, der ligner integrationsminister Søren Pind (V) på en prik. Den kun 18-årige Christian Træholt, som er medlem af Socialistisk Ungdomsfront (SUF), tog således initiativet til den usædvanlige kampagne - ""Assimiler med Pind, skift dit profilbillede"" - på det sociale netværk, hvor der blev oprettet en såkaldt konto i Søren Pinds navn og med hans billede. Det skete, efter at den nytiltrådte integrationsminister havde gjort det klart, at flygtninge og indvandrere skal assimileres og ikke integreres. - Vi vil gerne vise Søren Pind, hvor kedeligt et land er, når alle er assimilerede. Derfor opfordrer vi alle til at skifte deres profilbillede med Søren Pind, hed det i invitationen, som indtil nu har fået 22.000 danskere til at skifte deres foto ud med et af den velklædte, lettere gråhårede unge mand med brillerne. I alt har 200.000 danskere fået invitationen til at blive en sådan Søren Pind-klon. Men nu det slut. Facebook har i en kortfattet meddelelse meddelt folk bag kampagnen, at ""din konto er blevet deaktiveret"". - Det er jo umuligt at komme igennem til Facebook i USA for at få en forklaring, så nu lader vi kampagnen dø, siger Christian Træholt. Selv har Søren Pind ellers givet udtryk for, at kampagnen blot hjalp ham med at hænge en masse valgplakater op. Flere skrev da også på Facebook-siden - inden lukningen - at de ikke ville give integrationsministeren den opmærksomhed at skifte profilbillede: - Spørgsmålet er, om han ikke bare får optur over det, lød det bland andet. Kilde: Ritzau",Facebook stopper Søren Pind-kloner,http://dr.dk/nyheder/kultur/facebook-stopper-soeren-pind-kloner,2011-03-16 14:34:00+00:00
2012-06-11T07:34:00+00:00,"Der er under en måned til Dyrskuepladsen i Roskilde omdannes til nordens største musikfestival. Men der mangler stadigvæk en tredjedel af alle de frivillige, der skal til for at få festivalen til at fungere. I år er arbejdskravet til de frivillige sat op fra 24 til 32 timer, og det har fået flere til at købe billetten i stedet. - Vores situation er svær i år. Jeg kan mærke, at foreningerne kæmper om de få frivillige, der er, siger Johanne Tschernja til Newspaq. Hun er formand for Roskilde Bordtennis, der har sendt frivillige til Roskilde Festival lige siden starten. I år kommer hendes hold til at bestå af uprøvede festivaldeltagere. - Vi har meget svært ved at skaffe erfarne folk, som vi kan bruge som ansvarspersoner, fortæller hun. For med 32 timers arbejde svarer timelønnen til 56 kroner, og det er kun de yngste, der vil arbejde til den pris. En rundringning foretaget af Newspaq til en række foreninger viser det samme billede: Der mangler frivillige i stort stil, gennemsnitsalderen er lavere, og ventelister er afløst af udsigten til en hårdere festivaloplevelse. Flere fortæller, at situationen ikke har været værre de sidste ti år. Ikke engang året efter det voldsomme regnvejr i 2007, var det så svært at finde frivillige. Hos Dansk Flygtningehjælps Ungenetværk, DFUNK, mangler man lige nu 150 frivillige. Konsulent Nicholas Farr er ikke sikker på, at man når at få holdet fuldt besat. - Det har betydning for hvor mange pantmidler, vi kan samle ind, forklarer han. Derfor er han bekymret for, at der vil blive færre midler at sende som nødhjælp til de hjemløse flygtninge i Grækenland. Og selv hvis det skulle lykkes, kan den øgede arbejdsbyrde gøre det sværere at få de frivillige til at komme tilbage næste år. - Vores bekymring er, at dem vi har fundet i år, tænker ""hold da op, det var alligevel for meget"", siger Nicholas Farr til Newspaq. Udfordringen er derfor at sikre, at de frivillige også synes, det er sjovt at være frivillig på deres fjerde vagt, siger han. Det har ikke været muligt at få en kommentar fra Roskilde Festival.",Roskilde Festival skræmmer de frivillige væk,http://dr.dk/nyheder/kultur/roskilde-festival-skraemmer-de-frivillige-vaek,2012-06-11 07:34:00+00:00
2012-06-07T08:57:00+00:00,"- De henrettede alle i landsbyen, kun få slap væk. De fleste blev slagtet med knive på en hurtig og meget frygtelig måde. Sådan fortæller en syrisk aktivist til BBC om den seneste massakre i Syrien. Onsdag mistede mindst 86 mennesker livet i en landsby i landets Hama-provins. Aktivisten fortæller, at landsbyerne blev bombet i mindst en time, før regeringstropper og medlemmer af den berygtede Shabiha-milits begyndte at slå beboerne ihjel. Mange af de omkomne er ifølge aktivisten kvinder og børn. Det er ikke muligt at få bekræftet aktivistens oplysninger, men ifølge BBC minder episoden meget om massakren i Houla for to uger siden, hvor 108 mennesker mistede livet - næsten halvdelen af dem var børn. Det er også en velkendt historie for DRs Mellemøstkorrespondent, Puk Damsgård. - Selve historien om, at regeringens militser - de såkaldte shabihaer - går ind i landsbyer og går amok, har vi hørt mange gange før fra flygtninge. Så det er meget sandsynligt, at det er disse regeringsstyrede militser, som står bag, fortæller Puk Damsgård. Den syriske regering har kategorisk afvist, at landets tropper står bag massakrer. En talsmand siger til landets stats-tv, at bevæbnede terrorist-grupper står bag. De seneste begivenheder har fået landets største oppositionsgruppe - Syriens National Råd - til nu direkte at opfordre til øget væbnet kamp mod styret. Noget de tidligere har været meget påpasselige med. - Det betyder, at konflikten kommer mere og mere ud af kontrol og hen imod en regulær borgerkrig, som vi på mange måder allerede står i, siger Puk Damsgård. Syriens befolkning skal nok heller ikke sætte sin lid til, at det internationale samfund skaber en løsning, fortæller Puk Damsgård. Kofi Annans meget omtalte fredsplan er omkommet i kampene, og han vil i stedet i dag opfordre FN's sikkerhedsråd til at skabe en ny gruppe med ansvar for at sikre fred. Men eftersom den vil inkludere Iran, er der ikke stor chance for, at USA vil være en aktiv medspiller. I stedet præsenterede USA's udenrigsminister Hillary Clinton i går en køreplan for fred på et møde blandt 'Syriens Venner' i Istanbul. Den omhandler blandt andet yderligere sanktioner mod Syriens styre, og at præsident Assad træder tilbage og afgiver al magt. Det er dog tanker, som både Kina og Rusland er arge modstandere af. - Meget tyder på, at det ikke er muligt at skabe enighed i det internationale samfund omkring, hvordan man skal løse denne konflikt, siger Puk Damsgård.",Syrien på randen af borgerkrig,http://dr.dk/nyheder/udland/syrien-paa-randen-af-borgerkrig,2012-06-07 08:57:00+00:00
2013-08-31T16:00:00+00:00,"Hun vågnede brat den nat, da angrebene pludselig tog til i Ghouta-området øst for Damaskus. Syrere omkring hende kørte afsted mod et område kun nogle hundrede meter nede af vejen - i begge retninger. - Jeg var heldig, at jeg var midt mellem to gasangreb. Rygterne løb lynhurtigt. Meldingerne om, at der var ofre for gas var helt forfærdelige, fortæller en syrisk kvinde, der normalt bor og arbejder i Damaskus, men som dagene inden angrebet opholdt sig i Ghouta på grund af sit arbejde. Om formiddagen efter gasangrebet tog luftangrebene til i helt uhørt grad. - Det føltes som dommedag. Jeg så folk, der sad på hug med armene over hovedet og bare ventede på at flyvene skulle forsvinde, fortæller kvinden, der er anonym af frygt for regimet. Hun rejser stadig frit rundt i Damaskus, hun er ikke på nogen efterretningstjenesters liste endnu, og derfor tør hun ikke udtale sig med navn om sine oplevelser. - Senere den eftermiddag rejste jeg tilbage til Damaskus. Da jeg kom på nettet og så debatten i medierne og på de sociale medier om, hvem der stod bag angrebet, var det mærkeligt. For i Ghouta, hvor befolkningen har været under militærets angreb i ugevis, er der slet ingen tvivl om, hvem der står bag. De er vant til at blive tæppebombet og denne gang, var der bare noget nyt i granaterne, siger hun. Da USA's udenrigsminister John Kerry i går fremlagde beviserne for at Assad-regimet står bag det kemiske angreb, der ifølge amerikanernes efterretninger blev udført på 12 lokationer i Ghouta den 21. august, sagde Kerry at militærets angreb i Ghouta de følgende timer og dage gik voldsomt op - der var fire gange så meget aktivitet som normalt. Men selvom mange syrere ønsker et angreb mod det syriske regime - også i større omfang end det begrænsede angreb amerikanerne lægger op til, frygter de samtidig for konsekvenserne. Ikke kun for regionen som helhed men især for dem selv. - Regimet vil i første omgang reagere indadtil, ikke udadtil. Vi vil se flere angreb, flere massakrer og det vil være ganske forfærdeligt, fortæller en syrisk mand, der er alawit og dermed tilhører præsident Assads sekt, der traditionelt støtter regimet. Angrebene fra det syriske regime er mange steder i Syrien fortsat med uhindret styrke de seneste dage på trods af trusler om angreb fra vestlige lande. Fra byer nord for Damaskus fortæller syrere over skype, hvordan regimet dagligt angriber fra luften. Frygten for endnu flere angreb hersker også blandt de syriske flygtninge i Libanon. I et hus lige ved den officielle grænseovergang mellem Syrien og Libanon bor en hel familie, der er kommet fra Ghouta for måneder siden. Umme Abdullah, der heller ikke tør få sit rigtige navn frem, fortæller at hun inderligt ønsker et angreb mod regimet, men samtidig frygter at præsidenten vil hævne sig - på sin egen befolkning, som han har angrebet uafbrudt i mere end to år. - Det er så svært at overskue. Jeg plejede at kunne lide ham. Men efter at regimet begyndte at skyde mod demonstranter i begyndelsen af revolutionen, bryder jeg mig ikke om ham. Og nu, kemiske våben - hvad hvis han vil hævne sig med mere af den slags, siger hun.",Frygten for præsidentens hævn,http://dr.dk/nyheder/udland/frygten-praesidentens-haevn,2013-08-31 16:00:00+00:00
2012-05-31T12:01:00+00:00,"Fagbogklubben går sommeren i møde med en række spændende titler. Se her hvad vi læser og diskuterer fra januar frem til juli. Minna Groos & Simona Abdallah: 'Lykkens brud' I dag lever hun som professionel musiker, men Simona Abdallah skulle meget igennem for at nå dertil. Hun voksede op i den aarhusianske ghetto Gellerupparken, hvor der bliver ført streng social kontrol med især piger. I 'Lykkens brud' fortæller Simona Abdallah om glæden og omkostningerne ved at bryde med de sociale mønstre. Gretelise Holm: 'Jesus, pengene og livet' En anden mønsterbryder er journalist og krimiforfatter Gretelise Holm. I bogen 'Jesus, pengene og livet' fortæller hun om sin opvækst i en søskendeflok på ti i 1950'ernes udkantsdanmark. Familien flyttede efter økonomiske omstændigheder rundt på egnen - til huse uden toilet, vand og elektricitet. Rune Lykkeberg: 'Alle har ret - Demokrati som princip og problem' I Rune Lykkebergs seneste bog diskuterer han de problemer og konflikter, der er forbundet med at leve i et demokrati. Hans eksempler spænder vidt; fra franske filosoffer til filmen 'Klovn - the movie og 'Krummerne'. Anne-Elisabeth Knudsen: 'Hvor svært kan det være? - Værd at vide om voksenhjerner' Kvinder multitasker - det kan mænd ikke. Vi kender alle fordommen, men passer det? Ja, lyder det umiddelbare svar fra hjerneforskeren Ann-Elisabeth Knudsen - for hjernen har ansvaret for en stor del af forskellene på mænd og kvinder. Joakim Garff (red.): 'Kirkegård når han er bedst - og værst' 2013 er 200-året for Søren Kierkegaards fødsel den 5. maj. Derfor læser Fagbogklubben om det bedste og det værste ved den store danske filosof, skrevet af en række kulturpersonligheder, der både tæller Kierkegaard-eksperter, politikere, kunstnere og skønlitterære forfattere. Center for vild analyse: 'Særklasse' Man skulle tro, at et samfund var baseret på de traditioner og værdier, der gør sig gældende i det. Men dykker man ned i historien, ser man hurtigt, at samfundet er opstået som følge af en række brud med normerne. CVA blander filosofi, sociologi, psykoanalyse og kulturhistorie med aktuelle eksempler fra dagligdagen, politikkens verden, fra kunsten, videnskaben og populærkulturen i deres beskrivelse af den politiske forandrings mulighed som særklasse. Hans Hertel: 'PH - en biografi' Hans Hertels 'PH, en biografi' tegner et nyt, nuanceret og kritisk portræt af multikunstneren og debattøren Poul Henningsen. Hans Hertel beskriver både om de lyse og de mørke sider af PH gennem de mange kapitler i hans liv, der blandt andet inkluderede en tid som revy-sangskriver og filminstruktør, som politisk flygtning i Sverige og som engageret i retsopgøret efter 2. verdenskrig.",Fagbogklubbens læseplan,http://dr.dk/nyheder/kultur/kulturklubber/fagbogklubbens-laeseplan,2012-05-31 12:01:00+00:00
2011-03-03T15:26:00+00:00,"Den svenske regering har indgået et forlig på udlændingeområdet, der sætter Sverigesdemokraterne uden for indflydelse. Den svenske statsminister Fredrik Reinfeldt kalder forliget for en historisk vigtig beslutning. - Sverige har valgt en vej, der lukker døren over for fremmedfjendtlige kræfter i Sverige, siger han. Forliget indebærer, at papirløse flygtninge har adgang til gratis hospitals- og lægehjælp, mens deres børn skal kunne gå i skole. Samtidig skal det være lettere for forældreløse flygtningebørn at få permanent opholdstilladelse i Sverige. Forliget er indgået mellem Moderaterne og Miljøpartiet, der som støtteparti har lagt stemmer til forliget. - Vi mener, at alle mennesker, som er i Sverige, har ret til lægebehandling, siger politisk ordfører for Miljøpartiet, Maria Wetterstrand. Miljøpartiet er tilfreds med, at man i Sverige vælger en anden kurs, end andre lande som Danmark har valgt på udlændingeområdet. - Jeg synes, det vigtige er, at regeringen stiller sig på den modsatte sig af de lande, der langsomt forværrer asyl- og integrationspolitikken, fordi vi har fået et fremmedfjendsk parti ind i rigsdagen, siger Maria Wetterstrand. Herhjemme er meningerne på Christiansborg delte. Det Radikale Venstre er begejstret for forliget. - Det lyder utroligt fornuftigt, at en borgerlig regering skaber sig en meget større bredde i udlændingepolitikken, end vi er vant til at se i Danmark. Jeg kan kun sige tillykke til Sverige, siger integrationsordfører Marianne Jelved til DR Nyheder. Peter Skaarup fra Dansk Folkeparti kritiserer, at man holder et parti uden for indflydelse. - Vi ser gang på gang, at man ekskludererer Sverigesdemokraterne. Men på lang sigt får man ikke held med det, for det kommer til at svie til en selv, hvis man ikke reelt imødekommer de synspunkter, som Sverigesdemokraterne har i svensk politik, siger integrationsordføreren.",Sverigesdemokraterne holdes udenfor,http://dr.dk/nyheder/politik/sverigesdemokraterne-holdes-udenfor,2011-03-03 15:26:00+00:00
2011-03-01T06:36:00+00:00,"Integrationsminister Birthe Rønn Hornbech har ingen kommentarer til udsagn fra to anonyme embedsmænd. De siger ellers til avisen Information, at de tre gange underrettede hende skriftligt om, at statsløse ifølge FN konventionen har ret til statsborgerskab. - Jeg vil ikke udtale mig om embedsmændenes indstilling på baggrund af anonyme udsagn, siger integrationsminister Birthe Rønn Hornbech til Ritzau. Til DR Nyheder siger hun, at hun kun kan gentage det hun hele tiden har sagt. - Når jeg får den chokerende oplysning, at ministeriet skulle have administreret uden at tage hensyn til en konvention i ni år, så spørger man, hvordan kunne det ske? Når man ikke kan få noget svar, så er det selvfølgelig rimeligt, at man foretager et opklaringsarbejde. Her henviser Birthe Rønn Hornbech til, at hun blandt andet henvendte sig til de øvrige nordiske lande for at få klarhed over, hvordan de administrerer. Men flere jurister siger, at embedsmændenes anonyme oplysninger om skriftlige underretninger belaster ministeren voldsomt. - Man kan ikke bare fortsætte som hidtil, når man er blevet klar over, at der foreligger et problem. I så fald pådrager man sig et ansvar for forsætlig ulovlig forvaltning, siger professor i forvaltningsret Carsten Henrichsen fra Københavns Universitet. Birthe Rønn Hornbech afviser, at have gjort noget forkert. - Jeg gav kun ordre til, hvad jeg synes, er rigtigt. Jeg har truffet min beslutning på det, jeg mener, er et forsvarligt beslutningsgrundlag, fortsætter hun. Birthe Johanne Sparrevohn Rønn Hornbech Født 18. oktober 1943 i København Datter af sognepræst Christian Rainold Sparrevohn Rønn og exam.pharm. Ellen Kryger Rønn. Student, Aurehøj Statsgymnasium, 1963. Cand.jur., Københavns Universitet, 1971. Vicepolitimester, Rigspolitichefen, fra 1981. Lærer på Politiskolen, 1978-1984 og 1988-1990. Folketingsmedlem for Venstre 1984-87 og igen siden 1990 Minister for flygtninge, indvandrere og integration og kirkeminister fra 23. november 2007.",- Jeg udtaler mig ikke om anonyme udsagn,http://dr.dk/nyheder/politik/jeg-udtaler-mig-ikke-om-anonyme-udsagn,2011-03-01 06:36:00+00:00
2011-03-01T05:52:00+00:00,"Nye oplysninger øger presset på integrationsminister Birthe Rønn Hornbech. Det siger flere eksperter, efter det i dag er kommet frem, at ministeren gennem halvandet år har ignoreret klare henstillinger fra sine embedsmænd. De har i tre omgange skriftligt orienteret hende om, at de statsløse palæstinensere i følge FN Konventionen har ret til dansk statsborgerskab. Birthe Rønn Hornbech har ellers beskyldt embedsmændene for at have sagsbehandlet med skyklapper på. Men to anonyme embedsmænd siger i dag uafhængigt af hinanden til Information, at ministeren var klart orienteret, i flere omgange, men at hun alligevel instruerede dem til at fortsætte med at give afslag. Hvis det er sandt, er det er dybt problematisk siger lektor i forvaltningret ved Aalborg Universitet Sten Bønsing: - Det er jo selvfølgelig temmeligt belastende oplysninger, at vi når får at vide, at embedsmændene ret klart allerede i 2008 har sagt at det var ulovligt, siger han. Også professor i forfatningsret på Københavns Universitet Henning Koch mener, at det nu ser sort ud for Birthe Rønn Hornbech. - Som sagen stiller sig nu, så har den fået en meget farlig konkrethed, så hendes stilling er blevet stærkt forværret, siger Henning Koch. Det synspunkt deler professor i forvaltningsret ved Københavns Universitet Carsten Henrichsen. Han siger til Information: - Man kan ikke bare fortsætte som hidtil, når man er blevet klar over, at der foreligger et problem. I så fald pådrager man sig et ansvar for forsætlig ulovlig forvaltning. Birthe Johanne Sparrevohn Rønn Hornbech Født 18. oktober 1943 i København Datter af sognepræst Christian Rainold Sparrevohn Rønn og exam.pharm. Ellen Kryger Rønn. Student, Aurehøj Statsgymnasium, 1963. Cand.jur., Københavns Universitet, 1971. Vicepolitimester, Rigspolitichefen, fra 1981. Lærer på Politiskolen, 1978-1984 og 1988-1990. Folketingsmedlem for Venstre 1984-87 og igen siden 1990 Minister for flygtninge, indvandrere og integration og kirkeminister fra 23. november 2007.",- Birthe Rønn er stærkt presset,http://dr.dk/nyheder/politik/birthe-roenn-er-staerkt-presset,2011-03-01 05:52:00+00:00
2011-02-27T11:58:00+00:00,"Et italiensk krigsskib bragte søndag hundredvis af udenlandske statsborgere fra den libyske havneby Misurata til Sicilien som følge af den eskalerende vold i Libyen. FN's højkommissariat for flygtninge, UNHCR, siger, at tæt på 100.000 har forladt Libyen. Hundredvis af indere, vietnamesere og filippinere, som tidligere indgik i den gigantiske multinationale arbejdsstyrke i det nordafrikanske land, er flygtet, fordi de frygtede for deres liv. - Denne flugt har fået mig til at føle. at jeg er kommet i himlen, siger den 63-årige ingeniør Mohammed Sali ved hjemkomsten til New Delhi. - En mand pressede en kniv mod min hals og tog alle mine ejendele, min laptop, mine smykker og selv min bil, tilføjer han. Den 27-årige fabriksarbejder Moben Kureshi siger, at situationen var meget dårlig for indere i landet - navnlig for dem, som arbejdede i lejre, da disse er blevet brændt ned, og der er ikke længere vand, mad eller tag over hovedet. Blandt de 258 passagerer om bord på det italienske krigsskib San Giorgio, som søndag lagde til i den sicilianske havneby Catania, var der statsborgere fra en snes forskellige lande i Europa og Asien. Samtidige advarede nødhjælpsorganisationen Røde Halvmåne om en ""humanitær krise"" ved grænsen mellem Libyen og Tunesien, hvor over 40.000, deriblandt 15.000 egyptere, er strømmet til i den seneste uge. De sover under åben himmel, og Røde Halvmåne appellerer om international hjælp. To fly fra det britiske luftvåben transporterede over 150 udlændinge til Malta lørdag fra et øde beliggende olieanlæg i den libyske ørken. - Det var en stor lettelse at se de britiske specialstyrker. Vi fløj hen over trætoppene hele vejen, siger en af de undsatte, Nigel Bilton fra Siemens. Kina siger, at det har evakueret næsten 16.000 af dets omkring 30.000 statsborgere i Libyen.",Titusinder har forladt Libyen,http://dr.dk/nyheder/udland/titusinder-har-forladt-libyen,2011-02-27 11:58:00+00:00
2013-08-24T18:56:00+00:00,"Når den syriske regering nægter at lade FN undersøge giftangrebet i en Damaskus-forstad, tyder det på, at præsident Assad ikke har rent mel i posen. Det vurderer Lars Cramer-Larsen, major ved Forsvarsakademiet: - Assad har muligvis fejlvurderet situationen og befinder sig i et stærkt dilemma, men det kan også være, at han har noget at skjule og simpelthen står bag giftangrebet, siger han til DR Nyheder. En anden mulig forklaring er, at angrebet ganske enkelt er blevet udført uden Assads viden. - Det kan også vise sig, at han har mistet kontrollen over sine militære enheder, siger Lars Cramer-Larsen. Aktivistgrupper hævder, at mellem 500 og 1300 mennesker blev dræbt ved et kemisk angreb i Ghouta nær hovedstaden Damaskus i onsdags. Tidligere lørdag oplyste syrisk stats-tv, at Assads styrker havde fundet kemiske stoffer i tunneller, der bliver brugt af oprørere, og at det skulle være bevis på, at de står bag giftangrebet. Lars Cramer-Larsen vil ikke afvise, at det kan være sket. - Verdenshistorien viser, at det har fundet sted tidligere. Vi så i Sarajevo (Krigen i Bosnien fra 1992 til 1995, red.), at muslimer angiveligt stod bag et morterangreb på en markedsplads i byen. Og lige nøjagtig i det område af Damaskus, hvor giftangrebet skal have fundet sted, har der været radikale muslimer og selvmordsbomber tidligere, siger han. FN's vicegeneralsekretær, tyske Angela Kane, ankom lørdag til Damaskus for at drøfte mulighederne for at undersøge det formodede giftangreb. Men selvom FN på et tidspunkt får lov til at sende insepktører ind i de berørte områder, er der ingen garantier for, at det nogensinde vil blive muligt at udpege, hvem der stod bag angrebet. - FN kan ikke nødvendigvis opklare, hvem der står bag. Det kommer an på, hvad de finder. Men de har ekspertisen til at finde ud af, om der har fundet et kemisk angreb sted og kan konstatere, hvilken type våben der er blevet brugt, siger Lars Cramer-Larsen. Barack Obama mødes i denne weekend med sine sikkerhedsrådgivere for at diskutere, hvilke muligheder USA har for at gribe ind over for det syriske regime - heriblandt en militær intervention. Den amerikanske præsident har tidligere sagt, at hvis den syriske regering bruger kemiske våben, er det grund til at skride ind militært i krigen. Ifølge DR Nyheders USA-korrespondent i Washington, Johannes Langkilde, er det stadig meget usikkert, hvad resultatet af mødet bliver. - Obama har udelukket styrker på landjorden. USA prøver i øjeblikket at finde ud af, hvilke andre lande, der vil være med i en aktion. Den kunne indeholde præcisionsbomber fra baser i Tyrkiet eller krigsskibe. Noget der kunne stække det syriske styre og give flygtningene i landet et pusterum, siger Johannes Langkilde og fortsætter: - USA har ikke brug for en ny stor krig lige efter at have afsluttet Afghanistan-krigen. Desuden er krigen i Syrien uhomogen krig med mange aktører. For eksempel kæmper islamister mod Assad, og dem har Obama ingen interesse i at bringe til magten, siger Johannes Langkilde. Læger uden Grænser har meddelt, at der blevet brugt giftgas i Syrien. Tre syriske hospitaler, som hjælpeorganisationen Læger uden Grænser (MSF) støtter i Damaskus-regionen, modtog onsdag morgen 3600 patienter med symptomer på nerveforgiftning. Det var den morgen, at Syriens regeringshær ifølge oprørerne udførte et voldsomt giftgasangreb i forstæder til hovedstaden Damaskus. Læger uden Grænser meddeler, at blandt de indlagte blev 355 personer efterfølgende erklæret døde som følge af nerveforgiftning.",Ekspert: Nej til FN et muligt tegn på Assad-indblanding i giftangreb,http://dr.dk/nyheder/udland/ekspert-nej-til-fn-et-muligt-tegn-paa-assad-indblanding-i-giftangreb,2013-08-24 18:56:00+00:00
2013-08-13T07:00:00+00:00,"I dag starter nye fredsforhandlinger mellem Israel og Palæstina. Dermed mødes parterne i den årtier-lange konflikt for første gang i tre år. Men det er store kameler, der skal sluges, hvis de to lande skal opnå noget som helst, mener lektor på Center for Mellemøststudier på RUC, Peter Seeberg. - Det er store emner, der er på bordet. Og det er de samme emner, der er blevet diskuteret tidligere. Uden held. Peter Seeberg nævner de israelske bosættelser i palæstinensiske områder, Jerusalems status, grænsetrækningen til en palæstinensisk stat og en åbning for en tilbagevenden til Palæstina for de mange millioner palæstinensiske flygtninge i Libanon, Syrien og Jordan som de mest afgørende punkter under forhandlingerne. Men hvert punkt er så tæt på at gå i hårdknude allerede, at det er tvivlsomt om forhandlingerne kan nå særlig langt. - Det er næsten umulige emner for de to parter at blive enige om, siger Peter Seeberg. Samtidig falder forhandlingerne på et lidt uheldigt tidspunkt set ud fra det politiske billede i både Israel og Palæstina. - Den israelske højrefløj står stærkt i øjeblikket, og de har ingen interesse i at finde en løsning på det palæstinensiske spørgsmål. Samme holdning har ministeren for området, og da der heller ikke er noget større ønske i befolkningen om at løse konflikten, tror jeg ikke at Israel er synderligt interesseret i forhandlingerne, siger Peter Seeberg. Så sent som i går gav den israelske regering da også lov til at anlægge 900 nye bosættelser i palæstinensiske områder. Et tegn på, hvor stor Israels lyst til at indgå i fredsforhandlinger i virkeligheden er. - De kunne jo have udsat de bosættelser eller droppet dem. Men det gjorde de ikke, siger Peter Seeberg. I Palæstina har præsident Mahmoud Abbas mere grund til at få gang i en fredsproces, da han trænger til lidt medvind i sit bagland, hvor regeringen og den magtfulde organisation Hamas står på hver sin front i landet. - Han kan bryste sig af, at han har sat noget igang - uanset hvad resultaterne så reelt bliver. Men omvendt er Hamas imod fredsforhandlingerne, og den palæstinensiske befolkning er dybt skeptisk over for landets ledelse. Så hans mandat er svagt, siger Peter Seeberg. Grunden til at de to lande mødes nu, skal ifølge Peter Seeberg også findes andre steder end en stor intern lyst til at løse konflikten i Israel og Palæstina. - Det her handler lige så meget om amerikansk indenrigspolitik. For præsident Obama og demokraterne er der mange gode politiske point at score på, at puste liv i en fredsproces, der ellers har ligget stille meget længe, siger Peter Seeberg. Alt i alt tegner det et billede af ni måneders fredsforhandlinger, der har meget små chancer for succes, mener Peter Seeberg: - Jeg tror ikke rigtig på det. Og de mennesker, jeg taler med i området, er også meget skeptiske. Dog mener han, at man kan skimte et lille håb i processen: - Alene det at de to parter mødes, kan være nok. Så er der åbnet for snakken igen. Og det er jo flere år siden, at vi var så langt. Så måske man skal glæde sig over det, og se det som et positivt træk.",Mellemøstforsker: Fredsproces har minimal chance for succes,http://dr.dk/nyheder/udland/mellemoestforsker-fredsproces-har-minimal-chance-succes,2013-08-13 07:00:00+00:00
2011-01-24T14:17:45+00:00,"Lige før klokken 13.30 gik Maria Amelie sammen med kæresten og to politifolk op ad trappen til Aeroflot flyet til Moskva. Dermed slutter en opsigtsvækkende sag, der har fyldt de norske medier de seneste uger. Maria Amelie ankom til Norge fra Kaukasus i 2002, og selv om familien fik afslag på asyl har hun taget en ingeniøruddannelse og lært flydende norsk. I efteråret udgav hun bogen ""Ulovlig norsk"", hvor hun beskriver sit liv som papirløs flygtning. Siden har hun søgt asyl igen, blandt andet med henvisning til, at hun var mindreårig da hun kom til Norge. Siden blev hun anholdt, og i dag altså sendt tilbage til Rusland. Fra politikere, meningsdannere og almindelige nordmænd har støtten til Maria Amelie været overvældende. Så sent som i fredags kom justitsministeriet med en ændring af regler for at søge arbejdstilladelse i Norge, så det ville blive nemmere for Maria Amelie at vende tilbage. Klokken 9.30 i morges mødte Maria Amelie som sædvanligt op hos det norske udlændinge politi, og her blev hun pågrebet og ført til lufthavnen. Med ombord på flyet er Eivind Trædal, der er Maria Amelies kæreste. Han udtrykte før afrejsen, at han forholdt sig ""realistisk"" til situationen. Han er glad for, at han kan være med og sammen skal de bo hos bekendte i Moskva. Til det sidste forsøgte Maria Amelies advokat at få udskudt rejsen, da han bad Oslo byfogdembete om at udsætte hjemsendelsen på grund af oplysninger om Maria Amelies fortid, som er kommet frem. Tilsyneladende var Maria Amelies familie truet på livet da de flygtede på grund af gæld. Klagen var forgæves, og Maria Amelie kan se frem til en ukendt tilværelse i Rusland.",Årets nordmand smidt ud af Norge,http://dr.dk/nyheder/kultur/aarets-nordmand-smidt-ud-af-norge,2011-01-24 14:17:45+00:00
2010-12-15T07:17:00+00:00,"Dansk Folkeparti og Venstre vil med et nyt forslag mindske Institut for Menneskerettigheders uafhængighed, advarer instituttet. Dansk Folkeparti foreslår, at instituttet fremover skal fokusere på forskning alene og afholde sig fra politiske indlæg, og det får opbakning fra Venstre. Jonas Christoffersen, der er leder af Institut for Menneskerettigheder, vil gerne diskutere instituttets rolle, og have en bedre dialog med politikerne. Men forslaget fra Dansk Folkeparti er et forsøg på at mindske instituttets afhængighed. - Når det kommer på denne her måde, hvor man siger: ""Vi kan ikke lide, hvad I siger, derfor skal I stækkes"", så er det et forsøg på at gøre indgreb i vores uafhængighed. Og det, håber jeg meget, at folketinget vil gå imod, siger han. Partiernes forholder sig i følge Jonas Christoffersen slet ikke til, om de ting instituttet kritiserer, er rigtige. De siger bare, at instituttet politiserer. - I de to år, jeg har været direktør, mener jeg ikke, det en eneste gang, vi har sagt, at noget har været i strid med menneskerettighederne, at det er blevet tilbagevist som værende forkert, siger han. Mens Venstre altså støtter Dansk Folkepartis forslag, bliver det afvist af de Konservative. Også Socialdemokraterne afviser forslaget, og mener at Dansk Folkeparti bedriver hetz mod instituttet. I går påpegede Institut for Menneskerettigheder at det er i strid med FN's flygtningekonvention, at regeringen vil gennemføre en ændring af pensionsreglerne, der gør, at også flygtninge skal have boet i Danmark 40 år for at have ret til fuld pension. Institut for Menneskerettigheders mandat er sikret i et EU-direktiv, og arbejdet består i at overvåge, om staten overholder forpligtelserne i forhold til menneskerettighederne. Instituttet får 17,5 mio. kr. om året til drift og forskning, mens en bevilling på yderligere 6 mio. kr. er på vej gennem Folketinget. Dansk Folkeparti vil fremlægge sit beslutningsforslag i denne uge.",IFM: Et indgreb i vores uafhængighed,http://dr.dk/nyheder/politik/ifm-et-indgreb-i-vores-uafhaengighed,2010-12-15 07:17:00+00:00
2010-11-08T16:32:29+00:00,"Han skal bo i køjeseng i Center Sandholm, spise kantinemad og leve for 7,90 kroner om dagen. Og så skal han melde sig til politiet tre gange om ugen. Det er på fjerde år vilkårene for den udvisningsdømte iraner og forhenværende hashvagt på Christiania Elias Karkavandi, der nu har fået nok af livet i køjesengen. Derfor indledte han mandag i Østre Landsret en helt usædvanlig retssag mod konsekvenserne af den såkaldte tuneserlov fra 2008, der kraftigt strammede reglerne for de i alt 34 personer, der lever i Danmark på tålt ophold. Tuneserloven blev vedtaget i al hast efter, at det kom frem, at en terrormistænkt tuneser - der dog aldrig er dømt for noget - boede tæt på Muhammedtegner Kurt Westergaard. Men selvom Elias Karkavandi altså hverken er tuneser eller terrormistænkt, så gælder loven også for ham. - Loven er en uanstændig og uigennemtænkt signallovgivning, lød det mandag fra iranerens forsvarer, Christian Dahlager. - Han er i praksis frihedsberøvet, og tiden er nu inde til, at det hører op, lød det fra forsvareren med henvisning til, at opholdet i Sandholmlejren i princippet først får en ende, når præstestyret i Teheran enten pensionerer sig selv eller skifter holdning til anderledes tænkende som den kristne Karkavandi. Men ifølge Kammeradvokaten - der forsvarer Ministeriet for Flygtninge, Indvandrere og Integrations standpunkt i sagen - så bør Karkavandi ikke undslippe hverken lejrlivet eller kantinens daglige råkost endnu. - Der kommer et tidspunkt, hvor proportionaliteten skrider, men det er ikke indtrådt endnu, sagde Flemming Orth fra Kammeradvokaten. Østre Landsret ventes at træffe afgørelse i sagen den 7. januar.",Udvist iraner hiver tuneserlov i retten,http://dr.dk/nyheder/indland/udvist-iraner-hiver-tuneserlov-i-retten,2010-11-08 16:32:29+00:00
2013-05-30T08:46:00+00:00,"Her kan du se Fagbogklubbens spændede program fra juni til december 2013. Vi ser blandt andet nærmere på Poul Henningsen, systemkrise og Zentropa og hvide middelklassemænd. Center for vild analyse: 'Særklasse' (Informations Forlag) Man skulle tro, at et samfund var baseret på de traditioner og værdier, der gør sig gældende i det. Men dykker man ned i historien, ser man hurtigt, at samfundet er opstået som følge af en række brud med normerne. CVA blander filosofi, sociologi, psykoanalyse og kulturhistorie med aktuelle eksempler fra dagligdagen, politikkens verden, fra kunsten, videnskaben og populærkulturen i deres beskrivelse af den politiske forandrings mulighed som særklasse. Hans Hertel: 'PH - en biografi' (Gyldendal) Hans Hertels 'PH, en biografi' tegner et nyt, nuanceret og kritisk portræt af multikunstneren og debattøren Poul Henningsen. Hans Hertel beskriver både om de lyse og de mørke sider af PH gennem de mange kapitler i hans liv, der blandt andet inkluderede en tid som revy-sangskriver og filminstruktør, som politisk flygtning i Sverige og som engageret i retsopgøret efter 2. verdenskrig. Nina Trige Andersen: 'Profession filippiner' (Tiderne Skifter) I 1973 blev en større gruppe kvinder fra Filippinerne rekrutteret af en dansk hotelkæde til etårige kontrakter som stuepiger i København. Knap 40 år senere er mange af dem stadig i Danmark, hvor de nu er på vej på pension. I bogen ser fire af kvinderne tilbage på deres liv - på rejsen fra Syd til Nord og fra gæstearbejder til dansk statsborger. Gennem de fire portrætter sættes ansigter på fænomener som arbejdsmigration og global ulighed, og aktuelle debatter om f.eks. au pairs sættes i historisk perspektiv. Jørgen Steen Nielsen: 'Den store omstilling' (Informations Forlag) Den nuværende økonomiske krise er en lille del af en stor global systemkrise, hvor finansiel krise, råstofkrise, fødevarekrise og klimakrise spiller sammen og peger i retning af det samme. Nemlig, at den globale økonomi overskrider de naturgivne grænser. En epokegørende omstilling til en ny, grøn økonomi er absolut nødvendig. Bogen skildrer det vitale netværk af internationale økonomer, tænketanke, erhvervsledere og miljøfolk, som i dag er i fuld gang med at udvikle og afprøve modellen. Anne Mette Lundetofte: 'Zentropia' (Gyldendal) Zentropia er historien om en lille kreativ virksomhed, der vokser til at blive netop sådan en mastodont, firmaets grundlæggere i sin tid definerede sig som modsætning til. En historie om kreativitet, magt og uskyldstab i dansk film. Anne Mette Lundtofte har i tre år fulgt Zentropa tæt, og resultatet er et intenst dokudrama om virksomheden, om op- og ikke mindst om nedturene, og selvfølgelig om Lars von Trier og Peter Aalbæk Jensens samarbejde. Det ene kan ikke skilles fra det andet Anders Haarh Rasmussen: 'Mandens byrde' (Informations Forlag) Det, der er allermest udbredt, er også det, vi har sværest ved at få øje på og udpege. Den hvide, heteroseksuelle middelklassemand er normen, og han er privilegeret, men hvem er han? Bogen ønsker med forskellige stemmer og fra forskellige perspektiver at undersøge, hvad det vil sige at være (hvid, heteroseksuel, middelklasse) mand, når det handler om identitet, seksualitet, magt og kultur. Den gennemgående tanke er, at manderollen først virkelig skal hives frem, kigges på og granskes, før den eventuelt kan forandres. Rune Engelbreth Larsen, Jens Lohmann og Klaus Slavensky (red.): 'Hate speech - Fra hadetale til hadesyn' (Informations Forlag) Det vi siger betyder noget. Hadefulde handlinger begynder med hadefulde ytringer. I bogen giver akademikere, forfattere, samfundsdebatører og journalister i essays deres bud på hvad hate speech er, og hvad det kan medføre. De 14 bidragsydere giver til sammen et godt indblik i hadefuld tales konsekvenser for demokratiet, ytringsfriheden og den politiske miljø.",Efterårets læseplan i Fagbogklubben,http://dr.dk/nyheder/kultur/kulturklubber/efteraarets-laeseplan-i-fagbogklubben,2013-05-30 08:46:00+00:00
2010-09-23T04:00:00+00:00,"Kommer Muhammed og Ahmed i arbejde eller ender de på understøttelse? For at svare på det spørgsmål skal man måske vide, i hvilken kommune de bor. Der er nemlig stor forskel på, hvor høj beskæftigelsesfrekvensen blandt indvandrere er i landets kommuner, viser nye tal fra Dansk Arbejdsgiverforenings, integrationsrapport. De to største indvandrer-grupper fra ikke vestlige lande er tyrkere og irakere. DA har analyseret beskæftigelsen blandt mænd i denne gruppe, der har været mere end seks år i Danmark i de 10 kommuner i landet, der har flest indvandrere fra ikke-vestlige lande. Og der er stor forskel. Gladsaxe og Vejle Kommune topper statistikken, mens København og Odense ligger i bunden. I Gladsaxe er eksempelvis 75 procent - altså tre ud af fire - tyrkiske mænd i arbejde. I Odense er det kun 60,6 procent af de tyrkiske mænd, der har et job - altså 15 procentpoint lavere. Statistikken får nu direktør i Dansk Arbejdsgiverforening, Jørn Neergaard Larsen til at påpege, at de større kommuner lærer af de mindre. - Det stiller krav til de byer, som har de største problemer med at integrere indvandrere på arbejdsmarkedet. De skal lære af de bedste, siger han i dagens udgave af Agenda. Men sammenligningen er ikke fair, for andelen af flygtninge i de større byer er som regel større, mener Integrationschef i Odense Kommune, Birgitte Vinsten. - Det er som regel noget nemmere at få indvandrere i arbejde, fordi de kommer her jo for at arbejde og har ofte allerede et netværk, når de kommer. Flygtninge er ofte på meget mere bar bund, og har måske ikke lige nogle kompetencer til vores erhvervsliv, siger hun. I Gladsaxe kommunes jobcenter, peger teamchef Tim Eriksen på, at de fine statistikker blandt andet skyldes, at kommunen har arbejdet med at koble indvandrerne sammen med virksomheds- konsulenter. - Konsulenterne går ud og taler med virksomhederne om nogle af de kulturelle barrierer, der kan være i forhold til, at nogle af borgerne med anden kulturel baggrund end dansk har brug for at blive guidet i, hvordan almindelige adfærd end dansk skal være, siger han. Gladsaxe Kommune har også samarbejdet med LO og DA om såkaldte jobpakker rettet mod indvandrere, hvor man fra starten er fokuseret på, at indvandreren skal have et bestemt job. - Vi har gjort det, at vi helt tidligt i forløbet har fået afklaret, hvilket job den enkelte gerne ville have og så sat det som et mål. Så har vi lavet konkrete planer for, hvilke typer opkvalificering og kurser, han eller hun skal igennem, for at varetage det job, siger han. De 10 kommuner med flest indbyggere med ikke-vestlig baggrund er Vejle, Gladsaxe, Aalborg, Frederiksberg, Høje Taastrup, Århus, Brøndby, Esbjerg, København og Odense.",DA: Kommuner fejler med integration,http://dr.dk/nyheder/penge/da-kommuner-fejler-med-integration,2010-09-23 04:00:00+00:00
2013-05-08T16:08:00+00:00,"En kort bemærkning fra tidligere integrationsminister Birthe Rønn Hornbech, en opmærksom SF'er og flere artikler i Information førte til, at Statsløsekommissionen blev nedsat. Onsdag var det så sagens hovedperson Birthe Rønn Hornbechs (V) tur til at blive udspurgt af kommissionen om den sag, som førte til fyringen af hende som integrationsminister. Under afhøringen fortalte den tidligere minister, at dårlig kommunikation mellem hende og ministeriets embedsmænd var skyld i at ministeriet fortsatte den ulovlige praksis med at give statsløse afslag på statsborgerskab helt frem til 2010. - Der er ting, som ikke hænger sammen. Det vil jeg bare helt stilfærdigt gerne gøre opmærksom på. Det må være sprunget lidt i kommunikationen, jeg tror ikke, at nogen ville gøre noget ulovligt, sagde Birthe Rønn Hornbech i dag. De ulovlige afslag fortsatte selvom ministeriet tidligere var blevet opmærksom på, at det var et brud på to FN-koventioner. Kommissionen har i alt indkaldt 43 vidner, heriblandt de tidligere statsministre Lars Løkke Rasmussen og Nato-generalsekretær Anders Fogh Rasmussen. Desuden skal de tre tidligere integrationsministre fra Venstre, Bertel Haarder, Rikke Hvilshøj og Birthe Rønn Hornbech i vidneskranken. Sagen startede i december 2010, da 35 tidligere afviste, statsløse palæstinensere pludselig stod på listen over personer, der skulle tildeles statsborgerskab. Da Birthe Rønn Hornbech skulle forsvare det over for Dansk Folkeparti fra Folketingets talerstol sagde hun: Jeg har besindet mig. Det fik SF'eren Hanne Agersnap til at undre sig, og hun kontaktede en journalist fra Information, som efterfølgende i en række artikler rullede sagen ud i 2011. Artiklerne førte til fyringen af Birthe Rønn Hornbech som integrationsminister, nedsættelsen af statsløsekommissionen og senere, at avisen vandt den journalistiske pris Cavlingprisen. To FN-konventioner, som Danmark har skrevet under på, betyder nemlig, at statsløse palæstinensere, der er født i Danmark, har krav på statsborgerskab, hvis de søger inden de fylder 21 år. Men i flere år har ansøgerne fået afslag, og det har haft store konsekvenser for flere af dem. Blandt andet har de ikke kunne søge ind som politibetjent. Det daværende Ministerium for Flygtninge, Indvandrere og Integration gav afslag efter de almindelige regler, som blandt andet stiller krav om permanent opholdstilladelse, sprog, bestået indfødsretsprøve og indtægt. I februar 2008 bliver indfødsretskontoret i ministeriet opmærksom på, at afslagene kunne være i strid med FN-konventioner, og et halvt år efter bliver integrationsminister Birthe Rønn Hornbech informeret. Hun beslutter at undersøge, hvad de andre nordiske lande gør, samt at de verserende sager ikke skal sættes i bero. Først i januar 2010, altså efter næsten to år efter, bliver indfødsretsudvalget orienteret, og Birthe Rønn Hornbech fremlægger i december samme år lovforslaget, der giver de statsløse palæstinensere statsborgerskab. Birthe Rønn Hornbech bliver i februar 2011 bedt om en redegørelse i sagen. Den afleverer hun i starten af marts, hvorefter statsminister Lars Løkke Rasmussen fyrer hende. fordi hun ikke selv ville gå af. Statsløsekommissionen blev nedsat af den tidligere regering, og den har modtaget mere end 750 konkrete sager og har ca. 70.000 sider. Kommissionen ventes afsluttet i juli 2013, og den skal blandt andet undersøge behandlingen af ansøgninger fra 1999 til 2010 og afgøre, om skiftende ministre har haft kendskab til sagen.",OVERBLIK: Det handler statsløsesagen om,http://dr.dk/nyheder/politik/overblik-det-handler-statsloesesagen-om,2013-05-08 16:08:00+00:00
2013-05-06T14:18:00+00:00,"FN har ikke fundet afgørende beviser på, at der er anvendt kemiske våben i konflikten i Syrien. - Den uafhængige internationale FN-kommission, der undersøger konflikten i Syrien, ønsker at slå fast, at den ikke har fundet afgørende bevis for, at en af parterne i konflikten har anvendt kemiske våben i Syrien, skriver kommissionen i en udtalelse. Søndag sagde et medlem af kommissionen, Carla del Ponte, imidlertid til det schweiziske medie RSI, at oprørerne har anvendt giftgassen Sarin ifølge de vidnesbyrd, kommissionen har samlet. Carla del Ponte, som er tidligere anklager i sager om krigsforbrydelser, erkender dog, at der endnu ikke er nagelfaste beviser - men meget stærk mistanke om - at sarin-gas er blevet anvendt af oppositionen, af oprørere, ikke af regeringsautoriteter. Sarin er en lugtfri og farveløs nervegas, der kvæler ofrene. Undersøgelseskommissionen har i mandagens udtalelse ikke nævnt del Pontes kommentarer direkte, men den understreger, at ""den ikke er i en position til at kommentere yderligere for nuværende."" Trods forsøg gennem de seneste to år på at opnå adgang til Syrien, er det endnu ikke lykkedes kommissionen at komme ind i landet, da styret har nægtet FN adgang. I stedet har kommissionen interviewet 1500 flygtninge og eksil-syrere. Og det kan være årsagen til formuleringen, at der ikke er fundet ""afgørende beviser"". Tidligere FN-våbeninspektør Niels Blume-Frederiksen vurderer nemlig, at formuleringen tyder på, at kommissionen mangler solide beviser. - Jeg vil tolke det sådan, at man ikke har fundet konkrete beviser på, at der er brugt kemiske våben i Syrien. Man har ikke fundet de kemiske spor, der beviser, at det er blevet brugt, siger Niels Blume-Frederiksen til Ritzau. Han understreger, at han ikke har fungeret som våbeninspektør i mange år, men han peger på, at det, man forstår som ""konkrete beviser"", er fysiske beviser. Det kan være fund af det aktive stof. - Man finder de konkrete beviser ved at finde rester i jorden, i bygninger og i de områder, hvor det har været brugt. Hvis man mangler de kemiske beviser, så har man en utilstrækkelig konklusion, siger den tidligere våbeninspektør. Kommissionen ventes at udsende dens næste rapport om situationen i Syrien i slutningen af maj. Den syriske præsident Bashar al-Assads styrker og oprørerne beskylder hinanden for at stå bag tre forskellige angreb med kemiske våben - to nær Aleppo og hovedstaden Damaskus i marts og et andet i Homs i december. USAs præsident, Barack Obama, sagde i sidste uge, at der er beviser for, at der er anvendt kemiske våben i Syrien. Obama har advaret om, at der er tale om en game changer, hvis det viser sig, at regimet har taget kemiske våben i brug mod oprørerne - den amerikanske kurs over for Syrien kan dermed blive ændret radikalt. Både USA, Storbritannien, Tyrkiet og Israel mener, at det internationale samfund må gribe ind, hvis den syriske præsident bruger kemiske våben i borgerkrigen. Dog er der ikke enighed om, hvad svaret skal være. /ritzau/AFP",FN: Intet afgørende bevis for kemiske våben i Syrien,http://dr.dk/nyheder/udland/fn-intet-afgoerende-bevis-kemiske-vaaben-i-syrien,2013-05-06 14:18:00+00:00
2010-09-11T17:25:00+00:00,"Alle udlændinge skal have ret til bistand fra en tolk, når de er i kontakt med offentlige myndigheder. Sådan lyder en del af et nyt udlændingeudspil fra De Radikale. - Der skal være et retskrav på tolkebistand til indvandrere, der skal i kontakt med myndighederne. Det har man i andre nordiske lande, siger den radikale integrationsordfører, Marianne Jelved, og tilføjer: - Man taler om de mest sårbare mennesker, der er her, og når der skal træffes afgørelser, kan de ikke forstå, hvad der bliver sagt. Det er et mareridt, og vi ville ikke selv acceptere sådanne vilkår. De Radikale er i gang med en stor kampagne, hvor hovedbudskaberne handler om økonomi, uddannelse og netop udlændinge. Det kan blive omfattende, hvis alle får retskrav på tolkebistand, hvad enten de er i kontakt med retsvæsnet, kommunen eller andre offentlige myndigheder. - Der er i størrelsesordenen 120 sprog i Danmark, men det betyder også, at der er folk, der taler de sprog. Så man søge hjælp og få nogen uddannet, som kan sproget. Det er ikke sikkert, at vi altid kan leve op til det, men vi skal stræbe efter et retskrav på alle sprog, siger Marianne Jelved. Spørgsmål: - Ofte taler man om, at det er vigtigt at kunne tale dansk for at blive integreret. Sender man ikke et signal om det modsatte, hvis alle får en tolk? - Man klarer sig ikke lige så på sit modersmål i Danmark, som hvis man taler dansk. Man kan ikke få tolk på sin arbejdsplads. Man kan heller ikke hjælpe sine børn på samme måde, som hvis man kan dansk. Hovedforbrugerne er dem, der er kommet til som flygtninge og er i en tilstand, der gør, at de ikke kan lære dansk, siger Marianne Jelved. Ud over retskrav til tolkebistand foreslår De Radikale at oprette en tolkeuddannelse, lave en autorisation til tolke og give bedre mulighed for teletolkning over telefon.",R: Udlændinge skal have krav på tolke,http://dr.dk/nyheder/politik/r-udlaendinge-skal-have-krav-paa-tolke,2010-09-11 17:25:00+00:00
2012-01-02T14:17:00+00:00,"En stor del af stigningen i antallet af ikke-vestlige indvandrere på førtidspension skyldes ganske enkelt, at der er kommet flere indvandrere til Danmark. Det oplyser Kommunernes Landsforening (KL), der har kigget nærmere på tallene i Danmarks Statistik. Af samme grund tager KL stigningen på 51 procent over de seneste fem år med ophøjet ro. - Mere end halvdelen kan forklares med, at der er kommet flere indvandrere til Danmark. Helt præcist er der kommet 14 procent flere hertil fra ikke-vestlige lande fra 2006 til 2010. Og gruppen af efterkommere er steget med 58 procent i perioden, siger pressekonsulent i KL, Vivian Jordansen. Samtidig viser tallene, at andelen af indvandrere og efterkommere under 30 år på førtidspension er lavere end danskerne i samme aldersgruppe. I aldersgruppen 30-35 år er danskere og indvandrere på nøjagtigt samme niveau, mens de ældre indvandrere i højere grad går på førtidspension end danskerne. Og det er der en helt naturlig forklaring på, mener KL. - Den ene gruppe er personer, der har haft et hårdt arbejdsliv og er slidt ned, hvilket typisk er noget vi finder blandt tyrkiske indvandrere. Her ser vi ofte symptomer på tidlig aldring, for eksempel aldringstræk hos en 55-årig indvandrer, som man normalt først ser ved en 65-årig, siger chefkonsulent Birger Mortensen. Den anden gruppe er ifølge Birger Mortensen flygtninge fra for eksempel Bosnien, som ikke har fået bearbejdet de psykisk hårde forhold, de har levet under, og derfor ikke er i stand til at arbejde. - En af grundene til, at stigningen ses nu, kan være, at der ikke har været pladser på arbejdsmarkedet til den gruppe mennesker. Mange har en meget nedsat arbejdsevne, men hvis der var nogle rummelige pladser på arbejdsmarkedet til at tage fra, kunne det måske reducere antallet, siger han. Samtidig afviser han, at kommunerne de seneste år har været lidt for løse med uddelingen af førtidspensionen. - Det er bestemt ikke vores indtryk. Kommunerne vil rigtig gerne have alle ud på arbejdsmarkedet, og førtidspension er den sidste udvej. Folk på førtidspension fordelt på alder og etnicitet, 2010. Kilde: KL",KL: Ingen panik over førtidspension,http://dr.dk/nyheder/indland/kl-ingen-panik-over-foertidspension,2012-01-02 14:17:00+00:00
2010-09-08T10:51:37+00:00,"Danmarks udvisning af 23 rumænske romaer i juli ser ikke ud til at give anledning til direkte kritik fra Europaparlamentet. Tyskland og Sverige, som også stod til kritik, slipper ligeledes, mens Frankrig stadig står til kritik for sine udvisninger hen over sommeren i resolutionen fra Europaparlamentet. - Jeg har svært ved at vurdere, hvad der er sket i Frankrig, men jeg har hele tiden sagt, at jeg står bag de udvisninger, der er sket i Danmark, som, jeg mener, er sket helt efter bogen, siger Jens Rohde, der er medlem af parlamentet for Venstre. I går aftes lykkedes det ham at overbevise forhandlerne fra den liberale gruppe, Alde, om, at Danmark og Tyskland skal ud af resolutionen. - Jeg har sagt til min gruppe, at den danske delegation ikke kan stemme for, hvis der er en kritik af Danmark, siger Jens Rohde til Ritzau. Han vil heller ikke acceptere kritikken af Tyskland, der ifølge Rohde har sendt romaer tilbage til Kosovo - ikke fordi de er romaer, men fordi de er flygtninge fra et land, hvor der ikke længere er krig. Specielt SF's medlem af Europaparlamentet Margrete Auken har kæmpet for at få kritik af Danmark i resolutionen, og hun er ikke enig i Jens Rohdes udlægning. - Danmark er ikke blevet spor mere frifundet, end de var i forvejen. Vi ville gerne have, kritikken blev tydeligere, men i og med at de er nævnt alligevel, er det okay for mig, siger Margrete Auken. Hun henviser til, at der i forslaget til resolutionen er nævnt en FN-resolution, som kritiserer Danmark for udvisningerne. Europaparlamentet skal stemme om resolutionsforslaget i morgen. Lige nu er flertallet dog snævert, og derfor er det heller ikke sikkert, at resolutionen med kritik af Frankrig bliver vedtaget.",Danmark slipper for romakritik fra EU,http://dr.dk/nyheder/indland/danmark-slipper-romakritik-fra-eu,2010-09-08 10:51:37+00:00
2010-01-01T18:31:00+00:00,"Den 1. januar 1940 indledte daværende statsminister Thorvald Stauning traditionen med nytårstaler i Danmark. Den tradition videreførte Helle Thorning-Schmidt i dag med sin nytårstale, der blandt andet handlede om beskæftigelse og økonomisk fremgang. - Det, der glæder mig allermest, er, at flere mennesker er kommet i arbejde og færre mangler et job. Det går fremad i Danmark. Det må godt gå hurtigere - det ønsker vi alle sammen, men ude i verden går det desværre noget trægt med væksten. - Jeg er glad for, at regeringens politik virker. Retningen er klar, og i 2015 vil flere danskere mærke, at det går bedre, sagde Helle Thorning-Schmidt blandt andet. Se hele nytårstalen i videoen i toppen af artiklen, og læs den i fuld længde herunder:   God aften. En torsdag i december sad jeg på gulvet i en stue i Valby. Jeg havde Holger på seks måneder på skødet. Jeg var på besøg i mødregruppen. Og er der noget mere livsbekræftende end at blive hevet i næsen af en nysgerrig baby? Børn er dejlige. De er det vigtigste, vi har. Hvis vi bliver spurgt om, hvad der betyder mest for os i livet, så vil de fleste svare: Vores børn. Det vil jeg i hvert fald. Men børn er ikke kun vigtige for deres forældre og bedsteforældre. De er vores fælles fremtid. Derfor skal vores børn og unge lære mere. De har fået flere timer i skolen. Og de skal have endnu bedre undervisning på erhvervsuddannelser og gymnasier. Nu er tiden kommet til de helt små. Det er de tidlige år, der former Holger og andre små børn. De skal have en barndom med tryghed og nærvær. Med glæde og leg. Vi har valgt at sætte penge af til lidt flere pædagoger i vuggestuer og børnehaver. Men vi er ikke færdige. Vi skal have bedre daginstitutioner og dagpleje, end vi har i dag. Børnene skal trives, lære og udvikle sig. Vi skal investere i vores fremtid. Det kan vi gøre, fordi det går bedre i Danmark. Kære danskere. Jeg har været statsminister siden 2011. Og jeg ved godt, at ikke alt, hvad regeringen har gjort, er lige populært. Det har jeg bemærket. Tro det eller ej. Men min opgave er at gøre det, som er bedst for Danmark. Ikke kun bedst for i dag, men også for i morgen. Og de valg, jeg har truffet, står jeg ved. Ansvaret er mit. Jeg arbejder videre. Om det er godt nok, er i sidste ende jeres afgørelse. Det vigtigste for mig er, at Danmark i dag er i bedre form. Vi har fået styr på pengene. Udlandet har tillid til os. Renten er lav. Boligmarkedet har det bedre. Og virksomhederne har fået flere ordrer i bøgerne. Mange familier mærker, at de har fået lidt flere penge til sig selv. Det er godt. Og de ældre, der har mindst, har fået en lidt større ældrecheck. Og det, der glæder mig allermest, er, at flere mennesker er kommet i arbejde. Og færre mangler et job. Det går fremad i Danmark. Det måtte godt gå hurtigere. Det ønsker vi alle sammen. Men ude i verden går det desværre noget trægt med væksten. Jeg er glad for, at regeringens politik virker. Retningen er klar. I 2015 vil flere danskere mærke, at det går bedre.Vi har skruet ned for virksomhedernes afgifter og op for konkurrenceevnen. For det er godt for os alle sammen, når danske virksomheder har fremgang. Og vi bliver ved. Regeringen vil lægge nye forslag frem. Forslag, der skal skabe mere vækst. Vi handler. Og vi passer på hinanden. For nogle måneder siden mødte jeg en ung kvinde, som gjorde et stort indtryk på mig. Hun hedder Laura og er 21 år. Faren drak gennem hendes barndom. Og selvom hendes mor var der for hende, så prægede det familien. Det var svært at tale med kammeraterne i skolen om, hvordan hun havde det derhjemme. Men Laura valgte at tage ansvar for sit eget liv. Hun søgte hjælp, og hun fik den. I dag er det så Laura, der hjælper. Hun støtter børn og unge i samme situation, som hun selv var i dengang. Det har jeg stor respekt for. Mange arbejder frivilligt ligesom Laura. Og jeg vil gerne sige tak til jer alle sammen. For uden jer ville vi leve i en kold tid. Det gør vi ikke. Vi lever i verdens bedste land. Jeg ved godt, at der er nogle, der synes, vi betaler rigeligt i skat. Men tænk over alt det, vi får for pengene. Børn og unge kan tage en god uddannelse. Hvis du er syg, får du hjælp. Og i Danmark bliver du ikke fattig, fordi du bliver gammel. Det er ikke kommet af sig selv. Vi har besluttet med hinanden, at Danmark skal være et stærkt fællesskab. Det har taget mange år at bygge op. Og vores bedstemødre og bedstefædre støbte fundamentet. En af dem har sagt det sådan her: ""Samfundet kan blive koldt og umenneskeligt, hvis ikke vi forstår at bruge velstanden på den rigtige måde."" Det var Anker Jørgensen i en nytårstale for næsten 40 år siden. Noget af det stærkeste ved Danmark er, at vi stiller krav til hinanden. Her er tryghed for den enkelte. Men vi skal også hver især yde vores. Er du uden arbejde, så skal du tage det arbejde, der er. Selvfølgelig. Det er kun rimeligt. Men vi må også huske, at alle kan få brug for hjælp. Måske lukkede din arbejdsplads. Måske har du haft problemer, siden du mistede dit job. Der skal være tryghed. Derfor skal vi også have et nyt dagpengesystem. Alt for mange har opbrugt deres dagpengeret. Og endnu flere frygter, at næste gang kan det være deres tur. Til først at miste jobbet. Og derefter understøttelsen. Det er en stor utryghed for mange familier. Sidste gang reglerne blev ændret, tænkte man sig ikke godt nok om. Jeg vil gøre det rigtigt. Jeg ønsker et dagpengesystem, hvor færre mister dagpengene. Det giver tryghed til flere. Og derfor håber jeg, at Folketinget efter valget bliver sammensat på en måde, så vi kan få et nyt og bedre dagpengesystem. Fælles løsninger er de bedste. Det gælder også, når vi skal tage imod flygtninge. Jeg er ikke i tvivl om, at vi hjælper flest og bedst ved at hjælpe ude i verden. Det gør Danmark. Og det betyder meget for børn på flugt, syge på hospitaler og familier i flygtningelejre. Der kommer også flygtninge til Danmark. Dem skal vi tage ordentligt imod. Og det gør danskerne. Med lokale indsamlinger. Ved at arrangere en fodboldkamp. Eller et danskkursus. Der er megen gæstfrihed. Men vi skal også kunne følge med. Derfor strammer vi mulighederne for familiesammenføring. Og derfor strammer vi reglerne for asyl. Det er første gang i 12 år, at det sker. Her og nu står vi med en ny gruppe flygtninge. Og denne gang skal det lykkes. For hvordan er det gået de flygtninge, der allerede er i Danmark? Er integrationen lykkedes? Nej. Kendsgerningen er, at alt for mange er havnet på kontanthjælp. Vi skal undgå fortidens fejl. Her i aften vil jeg sige helt tydeligt: Flygtninge skal ikke gøres til klienter. Hvis du kommer til Danmark, skal du selvfølgelig arbejde. Du skal bruge det, du kan. Du skal lære sproget og ud blandt danske kolleger. Du skal opleve, hvordan vi gør tingene her i landet. Så mange som muligt skal i gang på en arbejdsplads. Og andre kan tage fat på nogle af de opgaver, som vi også skal have klaret. Der er strande, hvor der skal ryddes op. Der er daginstitutioner, hvor sandkassen eller gyngen skal repareres. De nye flygtninge skal arbejde, uanset hvor lang tid de skal være i Danmark. Og hvorfor stoppe her? Hvad med de flygtninge og indvandrere, der har været her i 5 eller 10 år - måske længere? Men som stadig ikke forsørger sig selv. Måske har de manglet viljen. Måske blev der ikke stillet de rigtige krav. Måske har de ikke fået chancen. Den skal de have nu. Jeg er vokset op på Københavns Vestegn. Dengang i 70'erne kom der mange indvandrere til Danmark. Og jeg har set, hvad det betyder, om man har et arbejde eller ej. Der er brug for at gøre noget ekstra. Derfor vil jeg ændre vilkårene for flygtninge og indvandrere, der er på kontanthjælp. De skal arbejde mere for ydelsen, og det skal helst være på en arbejdsplads. For målet er at få et rigtigt job. I første omgang skal de nye vilkår gælde i to år. Jeg ønsker et fællesskab, hvor alle yder det, de kan. Jeg tror på, at det giver større livsglæde for den enkelte. Og et bedre samfund for alle. De mange flygtninge minder os om, at verden er rykket tættere på. Vi er et lille land. Men vi har en stolt tradition for at hjælpe, hvor der er krig og nød. Vi påtager os et ansvar. Og det kan vi kun gøre, fordi der er danskere, der hver især gør en forskel. Jeg tænker på de soldater, vi fortsat har i Afghanistan. Vores jagerpiloter i luften over Irak. De danske eksperter, der træner kurdiske og irakiske styrker. Og jeg tænker på de danske sygeplejersker, læger og beredskabsfolk, der er taget til Port Loko i Sierra Leone. De har forladt en tryg hverdag for at hjælpe mennesker med den dødelige og smitsomme sygdom ebola. Det er en farlig opgave. Ja, det er ægte heltemod. Vi sender en tak til jer alle herhjemmefra. At vi selv og vores familie er sunde og raske. Det betyder meget for os alle sammen. Sundhed giver glæde i livet. Omvendt er det hårdt, når sygdom spænder ben for vores liv. Når du er syg, er du sårbar. Der er steder i verden, hvor man ud over sygdommen også skal trækkes med økonomiske bekymringer. Kan jeg betale regningen til sygehuset? Har jeg råd til medicinen? Sådan er det ikke herhjemme. Sådan må det aldrig blive. I Danmark skal vi ikke stå alene, hvis vi er syge. Vi har god og gratis sundhed. Det vil jeg bevare. Kræft er en frygtelig sygdom, som mange af os har haft tæt inde på livet. Men hvis kræft bliver opdaget tidligere, kan flere blive raske. Det kræver ressourcer. Dem har vi sat af. Sygdomme som diabetes, gigt eller KOL rammer især mange ældre. Men hvis vi hurtigere finder ud af, hvad mennesker fejler. Og hvis vi bliver dygtigere til at behandle undervejs. Så kan mange leve længere. Og mange ældre kan leve bedre. Kender I stolegymnastik? Det gør jeg. For jeg har besøgt en flok skønne damer på Egecentret i Sorø. Den ældste var Else på 93 år. Damerne - og de to mænd, som også var med - lagde ud med at sidde på en stol og strække benene. Så røg armene i vejret. Der blev gået til den. Og efter gymnastikken blev stolene så sat tilbage, rundt om bordene, og vi hyggede os med kaffe og kage. Det var en dejlig eftermiddag. Sådan en alderdom har du fortjent efter et langt liv. Og det kan du få, hvis helbredet tillader det. Vi skal passe på vores ældre. Regeringen har sat flere penge af til sundhed end nogensinde før. Og vi har pengene. Det har man ikke, hvis man går ind for nulvækst. Kære alle sammen. Jeg lægger stor vægt på, at økonomien er i orden. Det har I nok bemærket. Men det med pengene er jo kun vigtigt, fordi noget andet er endnu vigtigere. At vi har et arbejde. At vores børn er trygge. At de ældre har det godt. At vi selv og vores nærmeste er sunde og raske. I Danmark gør vi tingene på vores egen måde. Vi fordeler velstanden. Vi hjælper hinanden. Jeg ved, at mange er bekymrede for, om vi også har vores velfærd i fremtiden. Vil vi have penge til gode sygehuse? Vil der være arbejde at få? Vil vores børn få en tryg fremtid? Det er bekymringer, vi skal tage alvorligt. Men vi skal ikke lade os lamme af dem. Vi skal handle. Det er vores - og kun vores - valg, hvilket Danmark vi har. Det er os selv, der bestemmer. Jeg vil en fælles fremtid, hvor vi bliver ved med at stille krav til hinanden. Ellers hænger økonomien ikke sammen. Og så går det ud over børnene, de ældre og de syge. Jeg vil gøre tingene på en ny måde, hvis den gamle måde ikke er god nok. Også selv om nogle bliver utilfredse undervejs. Og jeg vil i de næste år bruge lidt flere penge på vores fælles velfærd. For ellers slår vores fællesskab revner. Kære danskere. Det går fremad. Vi er på vej ud af krisen. Og det er godt. Men det bedste er, at vi har bevaret vores solidaritet. Det har vi valgt. Og det er der ikke mange lande, der kan gøre os efter. Vi er på rette kurs. Det er nu, vi skal holde fast. Der er ikke plads til eksperimenter. Vi skal passe på det Danmark, vi kender. Godt nytår.","VIDEO Thornings nytårstale: I 2015 vil danskerne mærke, at det går bedre",http://dr.dk/nyheder/politik/valg2015/video-thornings-nytaarstale-i-2015-vil-danskerne-maerke-det-gaar-bedre,2010-01-01 18:31:00+00:00
2011-12-07T16:38:00+00:00,"Den dansker, der er anholdt for at have forsøgt at smugle Muammar Gaddafis søn Saadi til Mexico, havde ansvaret for logistikken omkring indsmuglingen af de prominente libyere. Det oplyser den mexicanske indenrigsminister Alejandro Poire. Blandt andet ville gruppen hyre privatfly, der skulle bringe Gaddafi-sønnen og hans følge i sikkerhed på mexicansk jord. Planen var, at Saadi Gaddafi og nogle af hans familiemedlemmer skulle smugles ind i Mexico på falske papirer, oplyser den mexicanske viceminister Alejandro Poire. Blandt de navne, som netværket skulle udstyre Gaddafi-familien med, var Moah Bejar Sayed og Amira Sayed Nader. Foruden den danske mand er en canadisk kvinde og to mexicanere anholdt i sagen. Mexicanerne havde ansvaret for at skaffe de falske pas og andre dokumenter, der skulle give de libyske flygtninge en ny tilværelse i Mexico, skriver New York Times. Mexicanske myndigheder betragter den canadiske kvinde som lederen af netværket og siger til tv-stationen CNN, at hun havde direkte kontakt til Gaddafi-familien i Mexico. Sammen med de andre i netværket har den danske mand angiveligt også investeret i ""sikre huse"" i Mexico, der skulle bruges som skjulested for Gaddafi-sønnen. De fire anholdte ventes blandt andet at blive sigtet for at have forfalsket dokumenter og have åbnet bankkonti i falske navne. Danskeren blev pågrebet den 11. november, oplyser indenrigsministeriet, der tilføjer, at mexicanske myndigheder fik et tip om den storstilede plan allerede i begyndelsen af september. Det er ikke oplyst, om Libyens nu dræbte leder, Muammar Gaddafi, selv var involveret i planen. Saadi Gaddafis advokat siger, at hans klient er i Niger. Niger har sagt, at Saadi Gaddafi vil forblive i landet, indtil FN ophæver et rejseforbud for ham. *Libyen har begæret ham udleveret. Onsdag oplyste Mexico, at det havde forhindret Saadis indrejse i landet, og at flere personer, deriblandt en dansk statsborger, er blevet anholdt. De mexicanske myndigheder blev tippet om sagen den 6. september. Interpol har udstedt en særlig anholdelsesordre på Saadi, som har forsøgt at forhandle med Libyens Nationale Overgangsråd. Saadi Gaddafi havde en karriere som professionel fodboldspiller i Italiens Serie A i årene 2003 og 2007, men han var dog ikke meget på banen. Han havde også forretningsforbindelser til Juventus. Han spillede på Libyens landshold, og den tidligere italienske træner, Francesco Scoglio, skulle have sagt, at han blev fyret for ikke at sætte Saadi på holdet. Saadi Gaddafi blev født 1973 og har gået på landets militærakademi. Han fik rang af oberst og ledede en eliteenhed, der skulle bekæmpe islamister. Efter sin fodboldkarriere investerede han i den libyske filmindustri. Kilkde: Ritzau/AFP",Dansker var logistisk bagmand i flugtplan,http://dr.dk/nyheder/udland/dansker-var-logistisk-bagmand-i-flugtplan,2011-12-07 16:38:00+00:00
2010-06-18T08:40:00+00:00,"I omkring et halvt år har mange danskere forholdt sig meget mere til Cameroun, end de formentlig nogen sinde kommer til igen. Det skyldes den meget enkle kendsgerning, at Danmark og Cameroun spiller i samme indledende gruppe ved slutrunden om verdensmesterskabet i fodbold. Derfor ved en del, især formentlig mænd, en hel del om Camerouns fodboldhold, og at der er tale om et land i Afrika. Men derudover - hvad er det så for et land, som lørdag igen vil blive nævnt i danske medier? Landet har nok ikke så meget til fælles med Danmark. Og dog. Går man ind på udenrigsministeriets side og søger oplysninger, kan man læse, at Cameroun er ""moderat forgældet"". Import og eksport mellem Danmark og Cameroun går nogenlunde lige op; vi sælger for 17 millioner til Cameroun, og køber for knapt 21 millioner. Men dermed stopper ligheden så også, selv om nogen kunne tilføje, at både Danmark og Cameroun har modtaget en del flygtninge, Cameroun modtog for eksempel i årene 2005 til 2007 flere end 30.000 flygtninge fra nabolandet Den Centralafrikanske Republik. Råvarer som olie, kaffe og cacao er med til at få økonomien på vej frem efter en nedtur i midten af 1980'erne. Cameroun er 10, næsten 11 gange større end Danmark, og med næsten fire gange så mange indbyggere. Den største gruppe betegnes som Cameroon highlanders, den udgør en tredjedel af befolkningen, altså omkring seks millioner mennesker, lidt mere end Danmarks befolkning. Derudover er der fem forskellige etniske grupper, der hver især udgør over en million, og dertil kommer andre etniske grupper. Med både fransk og engelsk som officielle hovedsprog og ikke mindre end 200 lokale sprog er Cameroun altså en særdeles blandet nation, der blev selvstændig i 1960 men først holdt valg med mere end et enkelt parti i 1992. Cameroun har ifølge det danske udenrigsministerium haft et rygte som verdens mest korrupte land, som tilmed også har måttet døje med grænsestridigheder med Nigeria. Det har både været om et område ved Tchad-søen og en halvø, Bakassi, som er interessant på grund af olie. Nigeria er i øvrigt også med ved fodbold-VM. Teoretisk set kan de to hold godt komme til at møde hinanden, men efter Nigerias nederlag til Grækenland torsdag, er det ikke sandsynligt, at Nigeria går videre i VM-turneringen. Derfor får vi næppe et opgør mellem politiske og historiske arvefjender, som når Danmark og Sverige mødes. Kampen mellem Danmark og Cameroun spilles lørdag aften, og en eventuel vinder af det opgør har pæne chancer for at gå videre til VM-mellemrunden. Hov, nu kom artiklen igen til at dreje sig om fodbold. Sådan er det for tiden, det kan man lige så godt indstille sig på. Men de, der er trætte af fodbold og vuvuzelahorn, kan trøste sig med, at VM slutter allerede 11.juli.",Came... hvad for noget?,http://dr.dk/nyheder/udland/came-hvad-noget,2010-06-18 08:40:00+00:00
2013-03-01T09:20:00+00:00,"I Mali har franske sikkerhedsstyrker dræbt Abou Zeid, en af de mest berygtede ledere fra al-Qaedas nordafrikanske gren, AQIM. Det rapporterer Algerisk tv, Ennahar. Oplysningen er endnu ikke officielt bekræftet, men drabet skulle have fundet sted for tre dage siden i den bjergrige Tigargara-region i det nordlige Mali tæt på grænsen til Algeriet. Drabet skete under en aktion mod de islamistiske oprørere i området. Foruden Abour Zeid blev omkring 40 andre islamister dræbt. En anonym talsmand fra de franske styrker oplyser til Reuters, at 1200 franske soldater fortsat er i kamp i Tigaragara-regionen sammen med 800 soldater fra Tchad og dele af Malis hær. De seneste fem år menes Abou Zeid at have stået bag flere end 20 bortførelser af vesterlændinge i Sahara, hvis løsesum har tilført AQIM millioner af dollars. Man mener, at han har stået bag henrettensen af den britiske stasborger Edwin Dyer i 2009 og den 78-årige Michel Germeneau i 2010. Den tidligere kolonimagt Frankrig sendte tropper til Mali 11. januar for at hjælpe landets forsvar med at bekæmpe de militante islamister. Siden har også afrikanske lande sendt styrker til landet, og Frankrig vil begynde at trække sine soldater hjem i næste måned. De fransk-ledede styrker kunne i første omgang uden store problemer drive de militante ud af flere vigtige byer i nord, men står nu over for en guerillakrig med pludselige angreb, selvmordsbomber og landminer.",Berygtet al-Qaeda-leder dræbt i Mali,http://dr.dk/nyheder/udland/berygtet-al-qaeda-leder-draebt-i-mali,2013-03-01 09:20:00+00:00
2011-09-06T08:18:00+00:00,"Der lød et ramaskrig fra begge sider af Folketingssalen, da det i går aftes kom frem, at EU-Kommissionen vil foreslå, at medlemslandene skal spørge EU om lov, hvis de vil opsætte midlertidige grænsekontroller. Men forslaget har - som først antaget - ikke noget med den nyindførte danske grænsekontrol at gøre. Det drejer sig kun om midlertidige grænsekontroller, understreger statsminister Lars Løkke Rasmussen. Men derfor er han imod forslaget alligevel: - Den danske toldkontrol er suverænt vores ansvar. Vi respekterer Schengen, og det skal de ikke komme og pille ved, siger han. EU-Kommissionen vil forslå, at EU fremover skal give tilladelse til kontroller, der varer længere end fem dage - og Kommisionen skal også fastsætte kriterier for, hvornår landene overhovedet kan indføre total, midlertidig kontrol. Og det er ganske markante ændringer i forhold til de nuværende regler, siger DR's EU-korrespondent i Bruxelles, Ole Ryborg. - Det er store ændringer i forhold til, at det bliver EU i fællesskab, som i højere grad skal bestemme, hvornår man kan indføre grænsekontrol og i mindre grad medlemslandene selv, som råder over deres grænser. Det er faktisk Lars Løkke Rasmussen selv, der sammen med de øvrige stats- og regeringschefer i EU har bedt Kommissionen om at fremsætte forslaget, fortæller Ole Ryborg. - Det gjorde de, da de holdt EU-topmøde i Bruxelles i juli i forbindelse med situationen med flygtningene, som kom fra Tunesien til Italien og videre til Frankrig. Den situationen viser, at der er behov for nye regler, og dem bad de Kommissionen fremsætte et forslag om i september. Også Socialdemokraterne, SF, De Konservative og Dansk Folkeparti er imod forslaget. - Hvis der for eksempel er store topmøder eller sportsbegivenheder, så er det faktisk en rigtig god idé, at landene kan bestemme, at lige i de her dage lukker vi grænserne eller har ekstra kontrol, siger Helle Thorning-Schmidt fra Socialdemokraterne. - Men de regler har vi allerede i dag, så min opfordring til kommissionen er: Lad os beholde de regler, vi har i dag, det vil være helt hul i hovedet at ændre dem. Dansk Folkepartis leder, Pia Kjærsgaard, vil have regeringen til at sørge for at forslaget ikke bliver gennemført. Men politikerne kan harcelere løs under valgkampen - forslaget bliver sandsynligvis ikke vedtaget alligevel, vurderer Ole Ryborg. - Jeg har svært ved at forestille mig, at det skulle glide igennem - jeg tror, at medlemslandene vil have ændret en række ting i det her forslag, inden det bliver vedtaget.",Misforstået EU-forslag møder modstand i Folketinget,http://dr.dk/nyheder/politik/valg/valg2011/misforstaaet-eu-forslag-moeder-modstand-i-folketinget,2011-09-06 08:18:00+00:00
2011-08-29T07:30:00+00:00,"Dansk Folkeparti spille nu for alvor udlændingekortet i valgkampen, der ellers er blevet spået til udelukkende at ville dreje sig om økonomi. Partiet foreslår at lukke asylcentrene i Danmark og i stedet åbne dem i nærområderne. Forslaget skal ligestille de asylsøgere, der ikke har mange penge, med dem, der har, siger Dansk Folkepartis retsordfører Peter Skaarup. - Virkeligheden er jo idag, at der er nogle få mennesker, som betaler utroligt mange penge til menneskesmuglere, for at komme til Danmark og dukke op ved vores grænse. Det er meget bedre at vi hjælper de mennesker lokalt, og ligestiller dem med andre flygtninge, som jo har ligesåmeget krav på beskyttelse, siger han. Partiet foreslår, at lejrene skal oprettes i samarbejde med lande som England, Australien og Holland. Skaarup understreger, at målet med forslaget er at hjælpe flere, men at en sideeffekt vil være, at der kommer til at være færre asylansøgere i Danmark. - Der vil være flere, vi hjælper lokalt, og det må jo være i alles interesse, i stedet for at vi betaler til nogle få, der springer køen over, siger han. Forslaget får dog en iskold skulder fra den tidligere samarbejdspartner, De Konservative. Dansk Folkeparti står alene med det, mener K-formand Lars Barfoed. - Jeg tror egentlig ikke, der er andre partier der vil støtte det, så jeg tror ikke det bliver til noget, siger han. Hvis De Konservative igen kommer i regering med støtte fra Dansk Folkeparti vil forslaget heller ikke blive til noget, understreger han. Og den udmelding vil den nye alliancepartner, De Radikale, helt sikkert holde Lars Barfoed op på, siger partiformand Margrethe Vestager. - Hvis De Konservative står fast, så tror jeg ikke det bliver til noget, siger hun. Vestager mener dog kun, at det er Dansk Folkeparti, der kan se et problem i at have asylcentre i Danmark. - Spørgsmålet er, om der er et problem, eller Dansk Folkeparti bare er ved at piske en stemning op. Mange andre lande gør langt mere end Danmark på flygtningeområdet, siger hun.",DF vil lukke danske asylcentre,http://dr.dk/nyheder/politik/valg/valg2011/df-vil-lukke-danske-asylcentre,2011-08-29 07:30:00+00:00
2010-03-15T18:31:00+00:00,"Regeringen og Dansk Folkeparti er mandag aften blevet enige om en lang række stramninger af de danske udlændingeregler. Aftalen skærper kravene til familiesammenføring. I dag må ægtefæller ikke have modtaget bistand i et år inden familiesammenføring. Fremover må de ikke have modtaget hjælp i tre år. Samtidig ændrer aftalen på reglerne for flygtninge, der rejser tilbage til det land, de er flygtet fra. Hvis de fremover rejser hjem uden først at have fået tilladelse, kan de få inddraget deres opholdstilladelse i 10 år. I dag kan de frit rejse hjem til landet, de er flygtet fra. Desuden bliver udlændinges ret til at stemme ved lokale valg i Danmark ændret. Fremover skal de have opholdt sig fire år i Danmark. I dag er det nok at have opholdt sig her i tre år. Aftalen betyder også, at vejen til permanent ophold i Danmark skal gå via et pointsystem. Her bliver udlændinge nu bedømt efter, hvordan de klarer sig på arbejdsmarkedet, deres sprogkundskaber samt deres evne til at involvere sig i det danske foreningsliv. - Nu giver vi en særlig forbedret mulighed til indvandrere, der virkelig vil gøre en indsats for Danmark, for at få en permanent opholdtilladelse på et tidligere tidspunkt. Samtidig må de, der ikke ønsker det sådan, finde sig i at det tager længere tid. Det bliver også nogle stramninger for dem, der på forskellige måder prøver at omgå reglerne, siger integrationsminister Birthe Rønn Hornbech til DR Nyheder. DF og regeringen er dog også blevet enige om lempelser på udlændingeområdet. Venstre, Konservative og Dansk Folkeparti gør det således muligt at opnå en permanent opholdstilladelse allerede efter fire år, hvor udlændinge i dag skal opholde sig syv år i Danmark.",VKO strammer regler for familiesammenføring,http://dr.dk/nyheder/politik/vko-strammer-regler-familiesammenfoering,2010-03-15 18:31:00+00:00
2011-07-29T18:13:00+00:00,"Danmark sender nu 85 millioner kroner til FN's fødevareprogram WFP. Pengene skulle have været af sted senere på året, men regeringen har fremrykket bistanden for at afhjælpe sultkatastrofen på Afrikas Horn, skriver Politiken.dk. Statens nødhjælpspulje sender yderligere to millioner kroner af sted, så Læger Uden Grænser kan hjælp somaliske flygtninge i verdens største flygtningelejr, Dadaab i det nordlige Kenya. - Vi ser en sultkatastrofe på mindst samme niveau som i Etiopien i 80'erne, og derfor skal vi gøre alt, hvad vi kan for at forhindre, at katastrofen udvikler sig, siger udviklingsminister Søren Pind til Politiken.dk. - Vi får mange henvendelse fra organisationer i øjeblikket, og derfor har vi valgt at handle hurtigt, siger han. I den sydlige del af Somalia er 2,2 millioner mennesker nødstedte. Over 750.000 er flygtet over grænserne til Etiopien og Kenya. Tørken i området er så alvorlig, at hele det sydlige Somalia ventes at blive ramt af hungersnød, efterhånden som krisen i området forværres i 2011. Og konflikterne i landet har gjort det yderst vanskeligt for nødhjælpsorganisationerne at få adgang til netop det område. I det sydlige Somalia er det den al-Qaeda-relaterede gruppe al-Shabaab, som har kontrollen. Hidtil har gruppen nægtet nødhjælpsorganisationer adgang ved at beskylde dem for at være vestlige spioner og kristne korsfarere. For nylig har de dog tilladt begrænset adgang, men både USA og FN kræver garantier, så hjælpen ikke bliver hindret i at nå frem. Enhedslisten har stillet forslag om, at regeringen sender 50 millioner kroner i udviklingsbistand til Østafrika. Og selv om partiet er glade for, at regeringen fremrykker den hjælp, der allerede er afsat, så er der stadig brug for ekstra penge, siger Enhedslistens Frank Aaen. - Det er fremragende, at regeringen sender penge af sted med det samme med det forbehold, at det er ærgerligt, at det skal tages fra andre projekter. Desværre er det ofte sådan, at når regeringen siger, at den gør en masse, så er det bare gamle penge, der bliver brugt igen. Derfor mener vi stadig, der er behov for at finde 50 millioner kroner nye penge i bistandsmidler, siger han til Politiken.dk. Men regeringen har allerede givet 96 mio. kroner, før de 85 mio. kroner, er det ikke allerede at gå forrest? - Vi kan jo se i fjernsynet hver aften, at mennesker dør i store tal, og der er brug for, at verdenssamfundet reagerer meget hurtigere og meget stærkere end i dag, og der bør Danmark gå foran, siger Frank Aaen. Ifølge Udenrigsministeriet har Danmark givet i alt 170 millioner kroner i nødhjælp til Afrikas Horn.",Regeringen finder 85 millioner til Østafrika,http://dr.dk/nyheder/politik/regeringen-finder-85-millioner-til-oestafrika,2011-07-29 18:13:00+00:00
2010-02-13T06:05:00+00:00,"Det skal gå hurtigere med at sluse flygtninge og indvandrere fra skolebænken og ud i samfundet. Derfor skal det introduktionsprogram, der i dag tager op til tre år, skæres ned til ét, foreslår De Konservatives integrationsordfører, Naser Khader, i forbindelse med VKO's serviceeftersyn af udlændingeloven. - Når folk kommer hertil, så er der virkelig stor motivation og iværksætterlyst. Man er nærmest utålmodig. Men som tolk har jeg oplevet, at folks motivation blev stækket. Så lad os tage fat i dem, mens de er motiverede, siger han. Dansk Folkeparti er skeptisk over for idéen. Næstformand Peter Skaarup tvivler på, at nydanskerne vil kunne nå at lære det, det kræver at kunne begå sig i Danmark. - Det har jeg svært ved at se, at man kan nå. Sproget er vigtigt, for at kunne klare sig i Danmark. Det er kort tid til at udstyre sig med de færdigheder, det kræver, at kunne klare sig i det danske samfund, siger han. Ud over sprog indeholder kurset også undervisning i samfundsforhold. Det tilrettelægges individuelt fra person til person og kan også indeholde jobtræning og virksomhedspraktik. Alligevel er Naser Khader ikke bekymret for, om et år er for kort tid. - Det gør man i mange andre lande, hvorfor skulle vi ikke gøre det? Man lærer ikke et sprog perfekt på tre år, det lærer man uden for skolen blandt andre, siger han. Oppositionen har endnu ikke taget stilling til forslaget. Men SF's integrationsordfører, Astrid Krag, understreger, at fleksibilitet er et nøgleord, når det gælder introduktionsprogrammet. - Det er tit de indvandrere, der allerede har en fod indenfor på arbejdsmarkedet, der har svært ved at nå det på tre år. Så de har brug for ekstra tid, siger hun. Ifølge Naser Khader bakker regeringspartneren Venstre op om forslaget, men Venstres integrationsordfører, Karsten Lauritzen, ønsker ikke at kommentere det.",K vil integrere indvandrere hurtigere,http://dr.dk/nyheder/politik/k-vil-integrere-indvandrere-hurtigere,2010-02-13 06:05:00+00:00
2010-01-28T13:14:00+00:00,"Dansk Folkeparti er mildest talt ikke imponeret over regeringens burkaforslag. - Det er en tynd kop te. Sådan karakteriserer Dansk Folkepartis integrationsordfører, Peter Skaarup, VK-regeringens burkaudspil. - Der er jo ikke noget forbud mod burkaer. Vi så gerne, at man udstyrer muslimske kvinder med det kort på hånden - overfor deres familier - at det ville være forbudt at få med burka. Det ville svare til 24-års-reglen, som giver unge indvandrer og flygtninge mulighed for at sige fra overfor tvangsægteskaber, siger Peter Skaarup. Ifølge Dansk Folkepartis integrationsordfører skal de tilbageværende konkrete tiltag i udspillet blot klargøre, at skoler for eksempel kan stille krav til lærere om, at de ikke må bære burka - eller domstole kan forhindre vidner i at bære burka. - Men der står jo kan. Der står ikke, at man skal stille krav. Så man kan opleve den situation som statsminister Lars Løkke Rasmussen ellers har advaret mod: At hans søn en dag bliver undervist af en burkaklædt skolelærer. Peter Skaarup har heller ikke megen respekt for forslaget om at hæve straffen for at tvinge kvinder til at bære burka. Han henviser til, at det vil være meget svært at bevise, da det vil kræve, at kvinden går til politiet og hævder, at være blevet tvunget til at bære klædedragten. - Det er nok mere et spørgsmål om at sende et signal, end noget som får den helt store virkning. Der burde være overensstemmelse mellem det, man siger - og det man gør. Men det er der ikke. Man siger, at man gerne vil gøre noget i forhold til problemerne med burkaer - men man gør det ikke, siger han. Selv om Dansk Folkeparti alligevel vil stemme for regeringens stramninger, så opretholder partiet sit eget beslutningsforslag i Folketinget om netop et burkaforbud.",DF: Regeringens burkaforslag er tyndt,http://dr.dk/nyheder/politik/df-regeringens-burkaforslag-er-tyndt,2010-01-28 13:14:00+00:00
2011-06-22T10:42:00+00:00,"Mange af de eks-jugoslavere, der kom til Danmark efter at have flygtet fra Balkan-krigen i 90erne begynder i stigende grad på traumebehandling. Det er den erfaring, som en række af landets traumecentre, har gjort i den senere tid. Det gælder blandt andre centerchef Anne Marie Gottlieb fra Region Midtjyllands klinik for traumatiserede flygtninge i Aarhus. - Der er en del af dem, der har holdt sammen på sig selv efter de er kommet til Danmark med svære traumer og som så har forsøgt at integrere sig på arbejdsmarkedet. Når de kommer ud for en arbejdsulykke eller bliver fyret i forbindelse med krisen, så knækker filmen for dem og så begynder symptomerne fra Post Traumatisk Stress Syndrom (PTSD) at blive tydligere. Symptomerne er typisk søvnløshed, flash-backs, manglende koncentration, depression, selvmordstanker og også fysiske smerter. På klinikken i Aarhus er cirka hver femte af de behandlede fra eks-Jugoslavien, men på Rehabiliteringscenteret for Torturofre (RCT) i Haderslev kommer hver anden ud af tre patienter fra Balkan - især Bosnien, siger centerchef Anne Marie Erbs: - Selv om de er traumatiserede, så er de en slags overlevere, fordi de har formået at bringe sig ud af en dårlig situation og i sikkerhed. De har behov for at give deres børn gode vilkår og i den forbindelse har et job været vigtigt. Hvis de så mister det, mister de samtidig deres identitet og falder tilbage i en traumatiseret tilstand. Også på Center for Traume- og Torturoverlevere (CETT) i Vejle genkender man billedet. Informationsmedarbejder Erik Barkmann peger netop på eks-jugoslaverne som en interessant befolkningsgruppe: - Det, der er slående, er, at det er en gruppe, der har været lang tid i Danmark, før de nu viser sig som patienter i behandlingssystemet. De har sikkert haft PTSD-symptomer, da de kom fra Balkan i 90erne, men dengang screenede man dem ikke for sygdommen og de har så levet længe med den uden at blive behandlet. Hvis de så har kunnet undertrykke symptomerne ved at arbejde, så kommer de først til udtryk nu, hvor arbejdsmarkedet er trængt. Fra alle centrene lyder der enstemmigt en opfordring til de praktiserende læger om at være særlig opmærksom på netop denne befolkningsgruppe. Centerchef Anne Marie Gottlieb siger: - Det er vigtigt, at de praktiserende læger husker at spørge ind til en patient fra eks-Jugoslavien, der kommer igen og igen - også med fysiske smerter.",Eks-jugoslavere får stadig krigstraumer,http://dr.dk/nyheder/indland/eks-jugoslavere-faar-stadig-krigstraumer,2011-06-22 10:42:00+00:00
,,,,
2011-05-25T10:49:00+00:00,"Kristendemokraten Per Ørum Jørgensen er de seneste uger vandret ind og ud af dørene i Finansministeriet, og i siden den 11. maj har han været med i en række reform-aftaler med regeringen som led i de såkaldte 2020-forhandlinger. De aftaler vil Per Ørum Jørgensen efter alt af dømme se på igen én efter én og overveje, om han kan være med. Siger han nej, skal regeringen finde sit flertal andre steder. Én mulighed er løsgængeren Pia Christmas-Møller, men der er også opbakning til dele af aftalerne i oppositionen. Dansk Folkepartis hovedkrav for at gå med til en tilbagetrækningsreform. Der skal opstilles kontrolanlæg og toldere ved grænsen. Her har regeringen udsigt til et stort flertal for aftalen, da både Socialdemokraterne og SF har erklæret sig positive. Den aftale skal sammen med tilbagetrækningsreformen, som regeringen har lavet med de radikale, sikre balance i økonomien i 2020. Aftalen indebærer besparelser på SU på 1 mia. kroner og en beskåret fleksjobordning. Løsgængeren Pia Christmas-Møller har erklæret sig positiv over for den, så hun kan hjælpe med at sikre flertallet. Men regeringen har også det problem, at der er forlig med S, SF og R på flere af de berørte områder. En del af regeringens vækstplan, som giver danskerne skattefradrag til at hyre hjemmeservice og håndværkere. Socialdemokraterne og SF støtter tankerne i forslaget, men vil skrue det anderledes sammen. Hurtigere udvisning af bandemedlemmer og støtte til at hjælpe flygtninge i nærområderne. Et krav fra Dansk Folkeparti. Her kan Socialdemokraterne ende med at komme regeringen til undsætning. Aftale om højere straffe for voldtægt, hjemmerøverier og organiseret indbrudskriminalitet. Pia Christmas-Møller ser ikke de store problemer i aftalerne. Men også her kan der være støtte at hente i rød blok hos Socialdemokraterne og i partiets hårde linje i retspolitikken. Regeringen forhandler videre om en sundhedspakke og mangler også at indgå en aftale om resten af sin vækstpakke og om, at udlændinge i højere grad skal optjene retten til velfærd.",Det sår Per Ørum tvivl om,http://dr.dk/nyheder/politik/det-saar-oerum-tvivl-om,2011-05-25 10:49:00+00:00
2009-12-09T14:09:00+00:00,"Flere hundrede tusinder afrikanere er flygtet til nabolandene. Nogle flygter fra konflikter, men mange flygter fra mangel på mad og drikke. - Tørken på Afrikas Horn har varet i cirka tre år nu. Tørkeperioderne er blevet meget længere, fortæller Anders Knudsen fra Dansk Flygtningehjælp til DR Nyheder. Han har tidligere boet i området og er koordinator for Dansk Flygtningehjælps program på Afrikas Horn. En stor del af befolkningen på Afrikas Horn er nomader. De er meget afhængige af, at der er vand til deres dyr. Men vandet kontrolleres af forskellige klaner i forskellige områder. Og når man løber tør for vand, rejser man til områder, der kontrolleres af andre klaner. Og de vil ikke nødvendigvis dele deres vand. - Folk er begyndt at skyde på hinanden. Der er kommet konflikter mellem de her klaner. Det medfører, at der er mange, der bliver jaget på flugt på grund af konflikt over vandressourcerne, siger Anders Knudsen. I lejre i Kenya sidder flere hundredetusinder flygtninge. Og omkring 100.000 er i år flygtet fra Afrikas Horn i små både over til Yemen; af dem anslår Anders Knudsen, at 70 procent er klimaflygtninge. Mange dør på vejen, men de klimaflygtninge, der kommer frem skal ikke glæde sig for tidligt. For mens krigsflygtninge er anerkendt af FN og derfor får asyl, så bliver klimaflygtningene betragtet som illegale indvandrere af Yemens myndigheder. - Der er ingen, der har forpligtelse til at beskytte dem. De arresterer disse mennesker, når de kommer ind i landet. De prøver på at sætte dem ind i lejre og sende dem tilbage, hvor de kom fra, siger Anders Knudsen til DR Nyheder.",Tørke tvinger afrikanere på flugt,http://dr.dk/nyheder/toerke-tvinger-afrikanere-paa-flugt,2009-12-09 14:09:00+00:00
2011-04-27T09:38:00+00:00,"Det vil have store politiske og økonomiske konsekvenser, hvis vi skal genindføre bomme og betjente ved grænserne. Sådan lyder vurderingen fra to eksperter i EU-ret, efter Dansk Folkeparti er gået ind til forhandlinger om regeringens 2020-plan med et krav om at genindføre grænsekontrollen. - Danskere vil i så fald ikke længere kunne bevæge sig frit rundt i Europa, for vi skal pludselig tjekkes både på ud- og hjemrejsen. Det vil også have store konsekvenser for dansk handel, når varerne ikke kan bevæge sig uhindret, siger Thomas Gammeltoft-Hansen, der forsker i EU-ret ved Dansk Institut for Internationale Studier. Han tvivler på, at DF's forslag bliver til virkelighed. - Det er overhovedet ikke realistisk at genindføre grænsekontrollen. Det vil enten kræve, at vi melder os ud af Schengen, eller at forslaget vinder gehør i resten af EU, så aftalen bliver ændret radikalt, siger han. Samme vurdering kommer fra Marlene Wind, der er professor og leder af Center for Europæisk Politik ved Københavns Universitet. - Det ser jeg som helt umuligt, så længe vi er med i Schengen, siger hun. Danmark deltager fuldt ud i Schengen-samarbejdet sammen med 21 andre EU-lande samt Island, Norge og Schweiz. Aftalen indebærer netop, at de grænseposterne mellem landene skal væk og erstattes af bedre politisamarbejde. Kontrol ved grænsen kan midlertidigt indføres under ekstraordinære omstændigheder som klimatopmødet, store internationale fodboldkampe eller situationer, der er til fare for landets sikkerhed. - Hvis man udfører kontrol ved grænsen, skal der være en begrundet mistanke om, at politiet vil afsløre ulovligheder, siger Marlene Wind. Mere realistisk er det, at Dansk Folkeparti kan få en aftale, der tilfører flere ressourcer til politiet, så patruljerne kan udføre mere kontrol i baglandet. I dag stopper politiet allerede biler ved stikprøvekontroller i grænseområderne. - Man kan formentlig i begrænset omfang justere lidt på, hvem man tjekker inden for landets grænser. Men Schengen-reglerne er netop designet for at undgå den her situation med, at nogle lande bliver bange, siger Thomas Gammeltoft-Hansen. Det er dog ikke kun i Danmark, politikere lufter deres krav om øget grænsekontrol. Frankrig og Italien kræver en reform af Schengen-aftalen for at dæmme op for den strøm af flygtninge, der er kommet til de to lande, efter at urolighederne er brudt ud i Nordafrika og Mellemøsten. Men der er tale om to forskellige krav, mener Thomas Gammeltoft-Hansen. - Frankrig og Italien foreslår nogle tekniske justeringer af samarbejdet, men det er jo langt fra at opgive det eller genindføre grænsekontrollen generelt. Det er en mulighed for at indføre kontrol i tilfælde af masseindvandring til de enkelte lande, men selv det forslag bliver mødt med meget stor modstand.",Grænsekontrol vil koste dyrt,http://dr.dk/nyheder/indland/graensekontrol-vil-koste-dyrt,2011-04-27 09:38:00+00:00
2012-09-17T14:12:00+00:00,"Der vil være stor forskel på, hvordan partiet SF vil se ud, alt efter hvilken kandidat de knap 17.000 medlemmer vælger som formand. For den ene er partitoppens kandidat, den anden er baglandets. Kommer Annette Vilhelmsen til roret vil det betyde et farvel til den stil, som Villy Søvndal har ført gennem de sidste par år, vurderer chefredaktør på Fyns Amts Avis, Troels Mylenberg. - Hvis Annette Vilhelmsen vinder, så har medlemmerne sagt farvel og tak til den siddende ledelse, og så skal der ske en helt anderledes tilgang til sagerne i SF - så det er en næsten uoverskuelig situation, siger han til DR Nyheder. Omvendt er Astrid Krag Villy Søvndals helt store projekt, skriver Jens Ringberg, DRs politiske analytiker. - Hun er - nu Thor Möger ikke er i spil - en naturlig arving til Søvndals projekt. På godt og ondt. Med Annette Vilhelmsen ved roret vil SF dreje til venstre, vurderer Troels Mylenberg. - Det SF hun (Annette Vilhelmsen red.) står for, og siger hun brænder for, står i modstrid med det, vi har set det seneste år, som er et SF, der er tvunget til radikal og socialdemokratisk politik. Det SF drømmer hun ikke om, siger han og fortsætter: - Hun drømmer ikke om et SF, der indgår skatteaftaler med de borgerlige, hun vil nok være fortaler for en skatteaftale med Enhedslisten. Det vil hun selvfølgelig ikke sige højt og åbent, for hun har bakket op om partiledelsens beslutning, siger Troels Mylenberg. Annette Vilhelmsen vil være eksponent for de SF'ere, der mener, at partiet har bevæget sig for langt til højre, forklarer han. Astrid Krag har gennem de seneste år været talerør for SF's flygtninge og indvandrerpolitik. Hun regnes af mange som en ""hardliner"" i forhold til partiets tidligere syn på integrationsområdet. - Hun mente, at SF tidligere var virkelighedsfjern på værdipolitikken, og ikke tog almindelig mennesker alvorligt, siger Erik Holstein, politisk analytiker for Altinget.dk til DR Nyheder. Han forklarer, at Astrid Krag er meget anderledes på det område end Annette Vilhelmsen. Sundhedsministeren er nemlig ikke bange for at kalde en spade for en spade. Hun vil dog langt hen ad vejen stå for den samme politik som Villy Søvndal, men prøve at profilere partiet bedre, forklarer han. Chefredaktør på netavisen Altinget.dk, Rasmus Nielsen, betegner Astrid Krag som den klassiske socialist med fokus på fordelingspolitik og social ulighed. Det giver Erik Holstein ham ret i. - Astrid Krag vil gerne føre en fordelingspolitik, der sørger for, at LO-medarbejderne tilgodeses, forklarer han. Helle Ib er enig med Erik Holstein i, at Astrid Krag langt hen ad vejen vil følge i Villy Søvndals fodspor. - Eftersom Astrid Krag har været ét med Villy Søvndals regeringsprojekt - altså gøre SF til et regeringsdueligt parti - er det oplagt, at hun er mere ét med den nuværende kurs end Annette Vilhelmsen, der vil opsamle mange proteststemmer, siger hun. Begge pointerer, at hverken Astrid Krag eller Annette Vilhelmsen har meldt helt klart ud, hvad der er deres politiske projekt. Selv siger Astrid Krag: - Hvis jeg bliver formand for SF, kommer vi blandt andet til at oprette netværk og udvalg, der løbende kan udvikle politik, så SF's medlemmer er i tæt kontakt og sparrer med byrødder, regionsrådsmedlemmer, folketingspolitikere og ministre, skriver hun. SF vælger med stor sandsynlighed ny formand på et ekstraordinært landsmøde den 13. oktober.",Annette Vilhelmsen eller Astrid Krag? Sådan vil de forme partiet,http://dr.dk/nyheder/politik/annette-vilhelmsen-eller-astrid-krag-saadan-vil-de-forme-partiet,2012-09-17 14:12:00+00:00
2012-09-12T15:52:00+00:00,"Drabet på den amerikanske ambassadør og tre ambassadeansatte i Libyen er det store samtaleemne blandt indbyggerne i byen Benghazi, hvor drabet fandt sted i nat. Det fortæller Fahmi Igiwiaan over en telefon til DR Nyheder fra Benghazi, hvor han bor med sin kone og deres fem børn. - Det optager folk utrolig meget, og alle dem, jeg har talt med, er berørte og skammer sig over, at det kunne ske i Libyen, siger han. Dræbt ambassadør på FacebookFahmi Igiwiaan er født og opvokset i Libyen og arbejder blandt andet med at hjælpe og assisterere vestlige organisationer og journalister, mens de er i landet. Selv fik han nyheden om drabene, da en ven ringede og fortalte det i morges, og siden har han fulgt sagen i de libyske nyheder og på Facebook, hvor makabre billeder florerer af libyere, der bærer den dræbte ambassadør, Christopher Stevens. I øjeblikket har Fahmi Igiwiaan besøg af to amerikanere, der er i Libyen for at uddele tøj til landets flygtninge, men de er blevet inden døre for at være i sikkerhed. - De har det godt, men går ikke uden for i dag. Selv har jeg været ude i byen, og den virker sikker. Folk er kede af, at det er sket, men livet går alligevel sin vante gang, fortæller Fahmi Igiwiaan. Libyere er oprevede over film Omstændighederne omkring drabet på Christopher Stevens er ikke helt klarlagt, men flere beretter om, at han var ved at flygte i sin bil, mens demonstranter angreb et amerikansk kontor i vrede over en amerikansk amatørfilm, der er beskyldt for at krænke profeten Muhammed. Mens langt størstedelen af indbyggerne i Benghazi ifølge Fahmi Igiwiaan tager afstand fra nattens drab, er de fleste folk oprevede over filmen, der har vakt megen debat i Libyen både i medierne, på gaderne og bag hjemmenes mure. - Jeg og de fleste andre hernede forstår ikke, at Danmark og nu USA skaber noget, der krænker vores profet. Jeg ved, at I kalder det frihed, men vi har svært ved at se det som andet, end at folkene bag vil skabe problemer, siger Fahmi Igiwiann. Tidligere i dag udtalte Libyens udenrigsminister Wanis al-Sharif, at det er sympatisører af den afdøde diktator Muammar Gaddafi, der står bag angrebet på amerikanerne. Det er også det indtryk, Fahmi Igiwiaan har. - De ønsker ikke det nye Libyen og vil gøre, hvad de kan for at spolere det, siger han. Hans indtryk er, at de folk, der står bag, ikke udgør en særlig stor gruppe, men at det er dybt problematisk, at de kan få lov til at udøve så stor magt. - Vi har en svag regering, der ikke formår at få fjerne våbnene fra gaderne. De gør ikke nok for at slå ned på dem, der kæmper imod det nye Libyen, siger Fahmi Igiwiann.",Libyer til DR: Vi skammer os over drabene,http://dr.dk/nyheder/udland/libyer-til-dr-vi-skammer-os-over-drabene,2012-09-12 15:52:00+00:00
2011-03-29T10:18:00+00:00,"I den libyske by Misrata, der nu er i Gaddafis styrkers hænder, har indbyggerne stået uden rent vand og elektricitet i flere uger. Nu drikker indbyggerne regnvand, men Folkekirkens Nødhjælp frygter, at flere vil dø af tørst. - Det er regnvandet, der holder dem i live. Det er stadig regnperiode i Libyen, og det har været indbyggernes redning indtil videre, siger Mads Lindegaard fra Folkekirkens Nødhjælp til DR Nyheder. Han understreger, at regnperioden snart slutter og frygter, at flere vil dø af tørst inden for et par uger, hvis kampene mellem oprørere og Gaddafis styrker fortsætter. - Hvis de løber tør for vand, så begynder folk at dø af tørst. Vi sidder nede i ørkenen, og der er ikke noget alternativ til det regnvand, der er indsamlet og til de få brønde der må være åbnet. Hvis de løber tør så er det rigtig rigtig alvorlig. Maddepoterne er også ved at slippe op, og indbyggerne spiser dåsemad, fortæller en indbygger til Washington Post. Men nødhjælpen kan ikke komme frem, fordi det simpelthen er for farligt for nødhjælpsarbejderne. - Så længe Gaddafis styrker kontrollerer byen, og fronten bølger frem og tilbage, er det simpelthen for farligt for os. Og det betyder altså, at vi ikke kan få nødhjælp igennem, siger han. Men indbyggerne i byen har hårdt brugt for hjælp, lyder nødråbet på Twitter: - Vi har omgående brug for humanitær hjælp her, skriver ShababLibya på sin Twitter-profil. Også en læge på byens hospital er bekymret for situationens udvikling. Om manglen på mad udtaler han til Washington Post: - Vi deler det, vi kan få, og hvis vi ikke kan få noget, så ved vi ikke, hvad vi skal gøre, siger lægen, der ønsker at være anonym. Indbyggerne i Misrata kan ikke forlade byen for at finde vand og mad. For det første mangler de brændstof, men landevejene er også yderst farlige at køre på, fordi landevejsrøvere udnytter situationen. - Det er meget farligt for os at køre på landevejen fra Egypten, hvor vi befinder os nu. Men landevejsrøverne er nok også en af årsagerne til, at der ikke kommer så mange flygtninge til Egypten, siger Mads Lindegaard. Det var meningen, at flyveforbuddet skulle hjælpe nødhjælpsorganisationerne med at komme den libyske befolkning til undsætning. Men flyveforbuddet har ingen effekt i de Gaddafi-belejrede byer. - Flyveforbuddet har hjulpet i de byer, som oprørerne kontrollerer nu, der kan vi få forsyninger igennem havnen, men inde i de byer hvor fronten ligger og bølger, ville det være med livet som indsats, siger Mads Lindegaard.",Sult og tørst i Misrata,http://dr.dk/nyheder/udland/sult-og-toerst-i-misrata,2011-03-29 10:18:00+00:00
2011-03-01T17:43:00+00:00,"Flere end 140.000 mennesker er flygtet fra urolighederne i Libyen til Tunesien og Egypten i løbet af godt en uge, og situationen er kritisk i grænseområder. Det siger UNHCR, FN's Flygtningehøjkommissariat. Samtidig ruster den hårdt pressede libyske leder, Muammar Gaddafi, sig tilsyneladende til et nyt opgør med modstandere af hans stadig mere vaklende styre. Tirsdag sendte han sikkerhedsstyrker til den vestlige del af landet, hvor demonstranter i over en uge har kontrolleret flere byer, skriver nyhedsbureauet Reuters. Soldaterne dukkede op i byen Dehiba tæt på grænsen til Tunesien. Her var der ingen libyske soldater mandag, siger øjenvidner. Også i byen Nalut 60 kilometer fra grænsen ankom bevæbnede enheder, som støtter Gaddafi. Selv synes Gaddafi ikke at være klar over, at store dele af Libyen har vendt ham ryggen. Sent mandag sagde han i et interview med udenlandske medier, at libyerne ""elsker ham og vil dø"" for at forsvare ham. Flygtningestrømmen ud af Libyen tog til i styrke mandag og tirsdag, siger UNHCR. Alene mandag passerede 14.000 grænsen til Tunesien. Det er det hidtil højeste antal på en dag, siden opstanden mod Gaddafi begyndte for 14 dage siden. I alt er 70.000-75.000 flygtet til Tunesien, mens cirka 69.000 er flygtet til Egypten, viste UNHCR's opgørelse tirsdag middag. Hjælpearbejdere fra UNHCR siger, at situationen er kritisk ved begge grænser, selv om der er oprettet flygtningelejre til adskillige tusinde og til trods for, at Røde Kors og tunesisk og egyptisk militær hjælper de mange flygtninge. - Der kommer hele tiden folk, der vil over grænserne. Myndighederne kan ikke nå at gennemgå folks personlige papirer i den takt, de kommer til grænsen, siger en ansat ved UNHCR i Tunesien. Det internationale pres mod Gaddafi tog til i styrke tirsdag. En talsmand for den russiske ledelse i Kreml opfordrede Gaddafi til træde tilbage. - Han (Gaddafi, red.) er et omvandrende politisk lig, der ikke har nogen plads i en moderne politisk verden, sagde kilden til Reuters. Også fra andre arabiske lande lød der nye opfordringer til Gaddafi om at give op og stoppe blodbadet. - Det er vigtigt, at tab af blod ophører, så det libyske folk kan genopbygge sine institutioner og sikre varig fred, sagde Algeriets udenrigsminister, Mourad Medelci, ifølge nyhedsbureauet AFP.",Titusinder flygter ud af Libyen,http://dr.dk/nyheder/udland/titusinder-flygter-ud-af-libyen,2011-03-01 17:43:00+00:00
2012-08-05T07:00:00+00:00,"De står i små grupper foran hospitalerne i den tyrkiske grænseby Antakyia. Nogle af dem går på krykker. Andre har en arm i slynge eller en bandage om hovedet. De er alle syrere - og mange af dem oprørere - men de er flygtet til Tyrkiet fra borgerkrigen i Syrien for at få lægehjælp. - Der var bomber hele tiden i mit kvarter i Homs. De bombede både civile og oprørere. Jeg selv begyndte som civil, men da de bombede, fik jeg fat i en riffel. Men vores lette våben kunne ikke hamle op med Assads tropper, siger Azza Jouma, en ung mand, som har den ene arm i gips og mangler venstre del af sin læbe. Den mistede han under et bombardement i Homs for 14 dage siden. Efter en nødtørftig behandling i Homs flygtede han sammen med oprørere hele vejen til Tyrkiet fra Homs - en rejse på næsten 250 kilometer. Og han er langt fra den eneste. Hospitalerne i grænsebyen Antakyia er fyldt med sårede syriske oprørere. - De har ikke mulighed for lægehjælp i Syrien, for hvis de går ind på et almindeligt hospital, bliver de overvåget - og nogle gange dræbt. Også selv om de ikke er oprørere - det kan være nok bare at være en ung mand, siger Waddah Maktabi, en syrisk farmaceut, der har arbejder som frivillig på en klinik for syriske flygtninge i den tyrkiske grænseby. De seneste uger er antallet af sårede steget dag fra dag, fortæller farmaceuten. Specielt kampene i byen Aleppo har kostet oprørerne hårdt. - Alene denne uge har vi har haft 25 patienter fra Aleppo. Og vi er bare en by i Tyrkiet, så der kommer mange, siger Waddah Maktabi. Oprørerne i den såkaldte Frie Syriske Hær har organiseret improviserede ambulancetjenester, der kører over grænsen til Syrien. En ambulance, dr.dk så, bestod dog udelukkende af en varebil med et par madrasser i. Andre oprørere smugler så de sårede ud af kampzonerne og frem til grænsen, hvor de kan få lægehjælp i Tyrkiet. Op mod 20.000 menes dræbt i konflikten indtil videre, og både civile, oprørere og syriske soldater mister i øjeblikket livet i et hidtil uset omfang. Og der bliver begået overgreb på begge sider. Selvom menneskerettighedsorganisationerne vurderer, at det syriske styre står for langt de fleste overgreb, så dukker flere og flere historier om henrettelser og stikkerlikvideringer fra oprørernes side op. Dr.dk spørger nogle af de sårede oprørere om de seneste henrettelser i byen Aleppo. På en video ses medlemmer af en Assad-tro klan i Aleppo blive henrettet på åben gade, men videoen skaber ikke stor forargelse blandt flere af de sårede oprørere. - De var kriminelle, der arbejdede som shabihaer (en betegnelse for bevæbnede mænd, der støtter Assad, red). De dræbte kvinder og børn. Den Frie Syriske Hær har militærdomstole, og hvis de blev idømt dødsstraf efter islamisk lov ved sådan en, så burde de også dø, siger en såret mand fra byen Idlib, der kalder sig Alamin. Men var det ikke bedre at tage dem til fange og give dem en ordentlig retssag? - Det er krig, og hvis du har gjort noget så slemt, så skal man straffes, siger han. Blandt oprørerne er der ikke meget plads til dialog og forhandlinger i øjeblikket. Azza Jouma med den ødelagte arm og den manglende mundvig venter kun på at blive rask nok til at tage tilbage til Homs og kæmpe videre. - Min familie er der stadig, og jeg må tilbage og kæmpe for dem, siger han.",Sårede syrere strømmer til Tyrkiet,http://dr.dk/nyheder/udland/saarede-syrere-stroemmer-til-tyrkiet,2012-08-05 07:00:00+00:00
2008-03-13T18:28:00+00:00,"Fem spillere på det cubanske U/23-landshold valgte at stikke af, efter at holdet havde spillet 1-1 mod USA i en OL-kvalifikationskamp i Tampa, Florida. Det drejer sig om anføreren Yenier Bermudez, målmanden Jose Manuel Miranda samt Erlys Garcia Baro, Yordany Alvarez og Loanni Prieto Kvintetten kan nu glæde sig over, at Miami FC i den næstbedste amerikanske række har inviteret dem til at deltage i træningen med et senere kontrakt-tilbud for øje. Ifølge Miami Herald har endnu to spillere, Yendry Diaz og Eder Roldan, nu valgt at følge trop. Det kan Antonio Garces fra det cubanske fodboldforbund dog ikke bekræfte. Men han vedgår, at fem spillere er hoppet af:  - Det er en meget uansvarlig kujon-handling af disse fem spillere. De har forrådt deres hjemland. Cubas landstræner Raul Gonzalez står med alvorlige problemer før den næste OL-kvalifikationskamp, der spilles i nat dansk tid mod Honduras. Med savnet af de syv flygtninge samt den karantæneramte Roberto Linares har Gonzalez blot 12 spillere at gøre godt med.",Cuba har svært ved at stille hold,http://dr.dk/sporten/fodbold/cuba-har-svaert-ved-stille-hold,2008-03-13 18:28:00+00:00
2011-02-10T07:21:00+00:00,"Debatten om Danmarks forbehold - eller undtagelse, som det også kaldes - overfor EU´s fælles mønt Euroen er blusset op igen. Baggrunden er, at Tyskland og Frankrig på et EU-topmøde i fredags lagde op til en europagt, hvor den økonomiske politik koordineres i langt højere grad end nu. Ud over at der er regler for hvor store de offentlige underskud må være i landene vil Frankrig og Tyskland også have koordineret lønpolitikken, pensionsalderen og virksomhedsbeskatningen. Meningen er, at eurolandene samlet skal have styrket konkurrenceevnen overfor de fremstormende økonomier i Asien og herunder især I Kina og Indien. I første omgang var statsminister Lars Løkke Rasmussen forsigtig med at udtale sig om den nye situation, men da der havde været ministermøde i tirsdags sagde han, at regeringen havde besluttet at Danmark skal engagere sig i debatten om europagten og præge den mest muligt. Først når det er mere klart, hvad den nye pagt vil indebære skal der formelt tages stilling til, om Danmark skal tilslutte sig. I går gik Lars Løkke Rasmussen så skridtet videre og sagde, at debatten om europagten også kan få en folkeafstemning i Danmark om at ophæve forbeholdet overfor Euroen til at rykke tættere på. Efter valget i 2007 blev det en del af regeringsgrundlaget, at der skulle stemmes om Euroen i løbet af regeringsperioden. Men det blev opgivet efter, at Lars Løkke Rasmussen blev statsminister. Samtidig stod det også klart, at Danmark lige nu ikke har en økonomi, der gør det muligt at tiltræde euroen. Det offentlige underskud er for stort. Men det bliver svært for regeringen at skaffe opbakning i Folketinget til en tilslutning til europagten og til en folkeafstemning om Euroen. Dansk Folkeparti er lodret imod og mener ikke, at vi kan tilslutte os pagten uden en folkeafstemning. Det vil i høj grad påvirke samarbejdsklimaet, hvis regeringen gør det alligevel, siger Dansk Folkepartis gruppeformand Kristian Thulesen Dahl. Socialdemokratiet har talt for, at vi tilslutter os, men i en aftale med SF om situationen efter et valg og et regeringsskifte har partiet accepteret, at Euroen ikke kommer til afstemning i den næste valgperiode. Danmark har i alt fire forbehold overfor EU-samarbejdet. Et forbehold overfor et eu-unionsborgerskab har dog ingen betydning. Tilbage er et forbehold overfor det retslige samarbejde. Det vil oppositionen gerne have ophævet, men her er regeringen imod, fordi Danmark så ikke vil kunne have vores egen flygtninge- og indvandrerpolitik. Det sidste forbehold er overfor det militære samarbejde. Det er kun Dansk Folkeparti og Enhedslisten imod, men der er ikke stemning for at sende det forbehold til afstemning alene.",Forstå debatten om EU-forbeholdene på 5 minutter,http://dr.dk/nyheder/politik/forstaa-debatten-om-eu-forbeholdene-paa-5-minutter,2011-02-10 07:21:00+00:00
2012-07-20T14:02:00+00:00,"Støtten til Syriens præsident Assad smuldrer. Endnu en syrisk general er flygtet til Tyrkiet, og dermed er 21 generaler i den syriske hær hoppet af. Det fortæller en diplomat fra det tyrkiske udenrigsministerium til nyhedsbureauet AFP. - Endnu en syrisk general mødte op ved den tyrkiske grænse, hvilket er den tredje højtrangerede officer, der krydser grænsen til Tyrkiet inden for de sidste tre dage, siger diplomaten. Tyrkiet er blevet hjem for snesevis af afhoppere, der sammen har formet Den Frie Syriske Hær som et modstykke til præsident Bashar Al-Assads pressede regime. Inden for de sidste to døgn er kampene i Syrien taget voldsomt til i styrke, og det har ført til, at 30.000 syrere er flygtet til Libanon for slippe væk fra kampene med livet i behold. Efter at have mistet kontrollen over hovedstaden Damaskus er Syriens regeringsstyrker ved at gennemføre en omfattende offensiv for at genvinde magten i byen, siger en kilde i de syriske sikkerhedsstyrker til nyhedsbureauet AFP. - Hæren indledte fredag en modoffensiv for at genvine kontrollen over områder, som er infiltreret af terrorister, så vi kan garantere befolkningens sikkerhed, siger kilden. Samtidig siger syriske oprørere, at de har trukket sig ud fra det centrale distrikt Midan i Damaskus, efter at de blev udsat for et intensivt bombardement. - Der er tale om en strategisk tilbagetrækning. Vi forbliver i Damaskus, siger en talsmand for oprørerne. Samtidig forsøger syriske regeringsstyrker at generobre kontrol over grænseposter, som oprørerne har erobret. Organisationen Syrian Observatory for Human Rights siger, at over 300 mennesker blev dræbt i landet torsdag, som dermed har været hidtil blodigste dag i konflikten. - Over hele landet blev mindst 302 mennesker dræbt - 98 soldater, 139 civile og 65 oprørere, siger gruppen. Et fjerde medlem af inderkredsen omkring præsident Bashar al-Assad, efterretningstjenestens chef Hisham Bekhtya, døde fredag af sine kvæstelser fra et bombeanslag mod det nationale sikkerhedshovedkvarter tidligere på ugen. Ved angrebet blev Syriens forsvarsminister, viceforsvarsminister og en general dræbt. Samtidig tager kampene mellem syriske sikkerhedsstyrker og oprørssoldater til i styrke i storbyen Aleppo nord for Damaskus, oplyser Syrian Observatory for Human Rights til nyhedsbureauet AFP. - Voldelige sammenstød mellem oprørerne og hæren finder sted i områderne Salaheddin, Azimiyeh, Akramiyeh og Ard al-Sabbagh, oplyser organisationen. Der meldes om flere ofre, men uden yderligere detaljer. Aleppo har tidligere under den 16 måneder lange opstand været ramt af bombesprængninger og skyderier. Dog langt fra i samme grad, som det har været tilfældet i Damaskus de seneste dage. Ifølge Syrian Observatory for Human Rights begyndte de nuværende kampe i byen allerede torsdag aften.",21 generaler har vendt Assad ryggen i Syrien,http://dr.dk/nyheder/udland/21-generaler-har-vendt-assad-ryggen-i-syrien,2012-07-20 14:02:00+00:00
2012-07-02T09:08:00+00:00,"Folkekirkens Nødhjælp bragte sindene i kog, da organisationen i 2004 stod bag en kampagne på Roskilde Festival mod Israels opførelse af en sikkerhedsmur på den besatte Vestbred. Kritiske røster beskyldte organisationen for at se ensidigt på konflikten og blande nødhjælp og politik unødigt sammen. På Christiansborg var der endda tale om at skære i statsstøtten til Folkekirkens Nødhjælp, der ifølge Dansk Folkepartis Peter Skaarup ""har en forpligtelse til at være neutral"", som han sagde dengang. Nu laver Folkekirkens Nødhjælps ungdomsorganisation en lignende kampagne, der skal sætte fokus på murens humanitære konsekvenser for palæstinenserne, skriver Kristeligt Dagblad. Når omkring 80.000 festivaldeltagere på torsdag strømmer ind på festivalpladsen, møder de en otte meter høj betonmur ved siden af hovedscenen, Orange Scene. Den er en genopførelse af en lignende model af den rigtige mur, som man anvendte i 2004. Blandt kritikerne dengang var Tove Videbæk, der var folketingsmedlem for Kristeligt Folkeparti og i dag er medlem af De Konservative. - De vælger side ved at henvise til den humanitære situation. For så ser de ikke på de mennesker, der var nødt til at opføre muren. Så selvfølgelig har de taget stilling, siger Tove Videbæk, der mener, at det kan være svært for især unge mennesker at forstå, hvad de protesterer imod. - De seneste par uger har vi hørt om missilangreb og skyderier over Israel. Det sætter en tyk streg under behovet for muren. Jeg har tidligere været uenig med Folkekirkens Nødhjælp om deres indsats i Israel, og jeg er det endnu mere nu. Sognepræst og borgerlig debattør Edith Thingstrup Arzrouni kalder kampagnen for ""venstreorienteret politisk aktivisme"". - Vi har et problem, når en nødhjælpsorganisation går ind og tager politisk del i en konflikt. De skulle koncentrere sig om mennesker i stedet, siger hun og ærgrer sig over organisationens navn. - Det er mere et problem for folkekirken end for de politikere, der har givet tilskud til deres aktiviteter. Man må ikke blande den danske folkekirke og politik. Og her bliver folkekirken hængt op på deres politiske aktivisme. Det betyder jo, at når repræsentanter for folkekirken kommer ud for at tale med mennesker og møde projekter, ser de på os som politiske aktivister. Generalsekretær for Folkekirkens Nødhjælp Henrik Stubkjær understreger, at muren er en blandt mange kampagner, organisationen laver for at aktivere festivaldeltagere. - Det var festivalen, der henvendte sig til os for at markere 10-året for en pantindsamling til fordel for sagen. Og der er tale om en menneskeskabt humanitær krise. I 2004 pegede vi på de humanitære problemstillinger i de besatte områder som konsekvens af muren. Deres liv er kun blevet værre siden. Vi har pligt til at være der, siger Henrik Stubkjær. Han er dog klar over, at der er tale om et ""vanskeligt område at røre ved"". På spørgsmålet om, hvorfor Folkekirkens Nødhjælp så ikke i stedet sætter fokus på mindre kontroversielle og mere oplagte nødhjælpssager i andre dele af Mellemøsten eller den aktuelle hungersnød i Etiopien, hvor millioner af mennesker sulter, lyder hans svar: - Min holdning er her som med Etiopien, hvor vi sidste år satte alle ressourcer ind, at vi skal være dér, hvor der er en humanitær krise. Hvis vi ikke er klar til at gå ind, selvom det ikke er populært, gør vi os til medskyldige. Vi har været i området siden 1940'erne og ydet katastrofehjælp til flygtninge, hjulpet med genopbygning og beplantning. I dag er 44 procent af den palæstinensiske befolkning stadig afhængig af hjælp udefra. Og dem støtter vi blandt andet gennem kirkelige partnere på Vestbredden. Roskilde Festival har doneret en halv million kroner til kampagnen. På onsdag holder Nødhjælpens Ungdom en seance for pressen ved deres model af muren, hvor både israelere og palæstinensere vil fortælle om situationen ved den rigtige mur.",Kopi af israelsk mur på festival vækker harme,http://dr.dk/nyheder/kultur/kopi-af-israelsk-mur-paa-festival-vaekker-harme,2012-07-02 09:08:00+00:00
2010-12-30T08:50:00+00:00,"Den 26-årige mand som i går blev anholdt i Greve i forbindelse med et muligt angreb mod Jyllands-Postens og Politikens hus på Rådhuspladsen i København har været alvorlig kræftsyg. Han er blind på det ene øje, døv på det ene øre, og så er manden, som er irakisk flygtning, kendt for at være stærkt religiøs. Det oplyser naboer og familiemedlemmer til henholdsvis bt.dk. og politiken.dk. Den 26-årige bliver løsladt til formiddag uden at blive fremstillet ved grundlovsforhøret, i Glostrup, hvor tre svenske statsborgere er blevet fremstillet. Faren til den 26-årige mand fortæller til bt.dk., at han sad og spiste morgenmad med sit yngste seks-barn på seks år, da en stor politistyrke slog til onsdag formiddag. - Jeg er overbevist om, at han ikke har gjort noget forkert, siger faren. Familiemedlemmer og bekendte til familien i Greve oplyser til Politiken.dk. at der skete noget, da den 26-årige blev alvorligt syg. - Familien har altid været meget religiøs, men der skete noget, da han blev alvorligt syg, siger et medlem af familien. Den 26-årige har gennem en halv snes år boet hjemme hos sin far og mor i Hedelyparken i Greve, og han har brugt en moske på Nørrebro i København, når han skulle bede. En kilde siger til Politiken, at manden var en ivrig bruger af en hjemmeside kaldet Paltalk, hvor det er kendt, at mange militante muslimer mødes og udveksler ideer. Om det var her, han har mødt de tre svenskere ville hverken danske eller svenske repræsenter for henholdsvis PET og SÄPO udtale sig om onsdag. De seneste par år er manden blevet så religiøs, at flere i hans egen familie ikke ville kendes ved ham. - Han begyndte at gå religiøst klædt med stumpebukser og kjortel. Samtidig var det sådan i familien, at de hverken måtte høre musik eller holde fødselsdag, fordi det var forbudt, siger en kilde med indgående kendskab til familien. Den 26-årige er fortsat sigtet i sagen, men bliver modsat de tre andre anholdte ifølge flere medier ikke fremstillet i grundlovsforhør torsdag. I stedet skulle han blive sat på fri fod.",Terrorsigtet er halvt blind og halvdøv,http://dr.dk/nyheder/indland/terrorsigtet-er-halvt-blind-og-halvdov,2010-12-30 08:50:00+00:00
2013-12-13T13:18:00+00:00,"Venstres Søren Pind kom torsdag og fredag i søgelyset, fordi han ville hive Holger K. Nielsen i samråd for sine kommentarer om 'det cubanske paradis'. Pind blev kritiseret af både venner og fjender, og De Konservative afviste at have støttet ideen om et samråd. Det endte med, at Søren Pind fredag eftermiddag trak ideen om et samråd. Det er langt fra første gang, at Søren Pind har haft en kontroversiel sag i offentligheden. DR har gennemgået den tidligere ministers mest opsigtsvækkende sager. Søren Pind kom i strid modvind, da han som udviklingsminister i begyndelsen af 2011 rettede hård kritik mod professor Claus Haagen Jensen fra CBS. På sin Facebook-side skrev Søren Pind, at professoren var ""manisk presseliderlig"" og en ""skændsel for juraen"". Årsagen til Pinds udbrud var en kommentar fra Claus Haagen Jensen om daværende integrationsminister Birthe Rønn Hornbechs (V) opførsel i et samråd om ulovlige afslag på statsborgerskab til statsløse palæstinensere. Det var her, Rønn Hornbech til sidst nægtede at svare på flere spørgsmål og slukkede for sin mikrofon. I sommeren 2011 kom Søren Pind under massivt pres fra både venner og fjender, da han i en facebookpost nævnte blandt andre naturforkæmperne i Østerild Klitplantage i samme sætning som den norske massemorder Anders Breivik. - Ekstremismen tager til. Flere og flere mener sig berettiget til at tage sig selv til rette. Optøjerne på Nørrebro. Kirkebesættere. Østerild. Og ekstremismens hidtil mest sataniske fjæs nu i Norge, skrev han i sin post. Protesterne i Østerild handlede om modstand mod fældning af et stort skovareal for at bygge et stort vindmølletestcenter. I foråret 2011 skabte Søren Pind endnu en gang ravage, da han som integrations- og udviklingsminister langede ud efter Europarådets menneskerettighedskommissær Thomas Hammarberg fra Sverige. - Manden er åbenlyst idiot og derfor ikke værd at spilde tid på, sagde Søren Pind. Hammarberg havde kritiseret Danmark og andre EU-lande for at lade Italien i stikken i håndteringen af mere end 25.000 nordafrikanske flygtninge. Den måske bedst kendte Søren-Pind-episode stammer også fra juli 2011 og fandt sted få uger før Breivik-udtalelserne. Søren Pind var på besøg i Sydsudan for at fejre landets nyvundne selvstændighed. På en lille landingsplads i en afsidesliggende region fik Pind den idé at få taget et billede i noget der ligner kolonistkostume og rigmandsattitude. Billedet blev hurtigt døbt PindPind i Afrika som et ordspil på den meget fordomsfulde tegneserie 'Tintin i Congo'. Det er det billede, der kan ses i toppen af denne artikel. Det interessante ved den sag er, at Pinds forsvar i sin tid mindede uhyre meget om Holger K Nielsens argumentation - nemlig at han tog billedet i en afslappet situation under uformelle forhold. Det gentog han så sent som i morges i DR2, da han stod på mål for Cuba-samrådet. Samme argumentaion der er blevet brugt som forsvar for Holger K. Nielsens bemærkning om det cubanske paradis. PindPind i Afrika blev ikke bedre af, at Søren Pind på daværende tidspunkt var udviklingsminister i VK-regeringen, og at billedet for mange drog en parallel til kolonitiden. I sommeren 2011 var Søren Pind ude med riven efter professoren Marlene Wind fra Københavns Universitet. - Ku hende der Marlene halv-vind ikke snart stille sig i spidsen for ekspert-partiet, så vi ku se, hvor folkeligt grundlaget egentlig var, skrev Pind på Facebook. Dagen efter lød det: - Er behørigt slået af forundring. Men det er sandt. Marlene halvvind får Claus Haagen til at fremstå som et rankt fyrtårn. Marlene Wind afviste dengang at kommentere på Pinds opdateringer, da hun opfattede dem til at være på et alt for lavt niveau. I juni 2011 kom Søren Pind med et usædvanligt voldsomt personangreb på BT-journalisten Lars Fogt. I en facebookpost kaldte Pind blandt andet Lars Fogt for en 'uvederhæftig, løgnagtig bedrager' efter denne havde skrevet kritisk om den daværende udviklingsminister. Allerede dagen efter måtte Søren Pind undskylde sin tirade - formentlig efter at være blevet sat på plads af daværende statsminister Lars Løkke Rasmussen. Pind skrev desuden, at Lars Fogt var 'den eneste jeg kender, der er blevet fyret af Ekstra Bladet for at finde på historier uden hold i virkeligheden'. Tidligere chefredaktør på Ekstra Bladet Hans Engell afviste kategorisk den påstand, da Lars Fogt selv havde sagt op.",OVERBLIK Her er Pinds kontroversielle sager,http://dr.dk/nyheder/politik/overblik-her-er-pinds-kontroversielle-sager,2013-12-13 13:18:00+00:00
2012-06-08T08:37:00+00:00,"Den danske regering har for alvor fået ørerne i EU-maskinen. En ny aftale om det grænseløse Schengen-samarbejde, som justitsminister Morten Bødskov forhandlede på plads i går, får heftig kritik fra både EU-Kommissionen og EU-Parlamentet. Aftalen - den såkaldte Schengen Governance-pakke - skal blandt andet gøre det lettere for EU-landene at indføre midlertidig grænsekontrol. Det skal især hjælpe de lande, der er særligt udsat, når EU's ydre grænser er pressede. Flere EU-lande - som for eksempel Grækenland og Italien - har været beskyldt for ikke at passe godt nok på EU's ydre grænser og dermed blandt andet lukke for mange flygtninge ind. Derfor vedtog EU's justitsministre altså, med det danske formandskab i spidsen, at medlemslandene igen må indføre grænsebomme i en begrænset periode. Det er i midlertid bragt sindene i kog i Bruxelles. EU-Kommissionen kalder aftalen for u-europæisk, og mener blandt andet at EU-landene får for stor magt over deres egne grænser. I EU-Parlamentet er der til gengæld vrede over, at ministrene har lavet reglerne, så parlamentarikerne ikke får noget at skulle have sagt. Hvor Kommissionen havde foreslået, at parlamentet og rådet skulle deltage i beslutningsprocessen på lige fod, har Rådet nu lagt op til at parlamentarikernes rolle skal være rent rådgivende. Det betyder, at de i princippet kan se helt bort fra parlamentets holdning. Og også de danske parlamentarikere er utilfredse. Morten Bødskovs partifælle, Christel Schaldemose fra Socialdemokraterne, mener det er helt oplagt at parlamentet skal inddrages når det gælder Schengen. Derfor kan det blive en rigtig dårlig sag for danskerne. - Vi er jo inde og røre ved kernen af EU-samarbejdet, nemlig den fri bevægelighed, og der bør vi som parlament inddrages. Og vi risikere, at den her sag i virkeligheden er med til at skabe en forkert stemning omkring det danske formandskab, siger hun. Venstre-parlamentarikeren Jens Rohde bakker op om selve grænse-aftalen, men også han mener, at fremgangsmåden vil få store konsekvenser i den resterende tid af det danske formandskab. - Den måde, man går uden om den almindelige fremgangsproces og går uden om parlamentet. Reaktionerne fra parlamentet vil blive meget skarpe, og uden parlamentet kan regeringen ikke få noget som helst igennem på nogen som helst områder, siger han. EU- parlaments-formand, Martin Schultz har nu krævet at der stiller en dansk minister og forklarer sig, når EU-Parlamentarikerne i næste uge har samling i Strasbourg. - Europa-parlamentet er dybt skuffet over justits- og indenrigsministerrådets ensidige og modarbejdende opførsel i dag (i går, red.). Denne beslutning viser en manglende respekt for Parlamentets beføjelser, og det er et skridt i den forkerte retning, når det kommer til Schengen-samarbejdet, lyder det fra formanden. I følge DR Nyheders oplysninger har Schultz også truet med, at statsminister Helle Thorning Schmidt ikke vil være velkommen i parlamentet i juli, når hun skal afrapportere fra det danske formandskab. Danmark har formandskabet indtil 30. juni, hvorefter Cypern tager over.",Vrede i Bruxelles: Grænsebomme på tværs for dansk EU-formandskab,http://dr.dk/nyheder/politik/vrede-i-bruxelles-graensebomme-paa-tvaers-dansk-eu-formandskab,2012-06-08 08:37:00+00:00
2010-10-26T10:37:00+00:00,"Regeringen vil på fem centrale indsatsområder sætte ind med i alt 32 initiativer. Ghettoernes isolation skal brydes og beboersammensætningen skal balancere bedre. Indsatsen over for børn og unge skal styrkes og passiv forsørgelse skal mindskes. Endelig skal socialt bedrageri og kriminalitet bekæmpes, fremgår det af en pressemeddelse om planen. Der bliver også tale om en massiv politindsats og kommunerne skal kunne oprette jobcentre i de 29 områder, som regeringen har udpeget som ghettoer. Fem forslag drejer sig om at gøre de ramte boligområder mere attraktive. Det drejer sig om at sætte aktiviteter i gang i områderne, rive en del af dem ned, renovere andre og endelig skal der investeres i stier og veje, så det bliver nemmere at komme til og fra. Der afsættes også 20 millioner som skal gives i tilskud til follk, der vil flytte. 11 forslag handler om at ændre sammensætningen af beboerne. Det bliver sværere at få familiesamenføring, flygtninge skal anvises boliger andre steder og indvandrere fra andre lande end EU skal også anvises boliger andre steder. Regeringen vil også sikre, at løsladte fra fængsler ikke anvises en bolig i de belastede områder. Og regeringen vil på ny forsøge at få nogle af de almennyttige boliger solgt. Det tredje område drejer sig om børn og unge. Her er der syv forslag. Børn, der ikke kan dansk, skal i vuggestue eller børnehave i mindst 30 timer om ugen. Det skal være muligt for kommunerne at ændre skoledistrikterne, så de ikke nødvendigvis hænger geografisk sammen. For de lidt ældre skal det blandt andets gøres nemmere at få en praktiksplads. Det fjerde område skal få beboerne væk fra at være på offentlig hjælp. Her er der tre forslag. Det mest vidtgående er en ændring af 450 timers reglen. Den siger, at man inden for to år skal have haft 450 timers arbejde for at kunne få kontanthjælp. Nu skal begge ægtefæller have haft arbejde i 225 timer inden for det seneste år for at begge kan hæve hjælp. Det sidste område handler om at bekæmpe socialt bedrageri og kriminalitet. Her er der seks forslag. Overfor unge uromagere skal politiet og kommunen i løbet af 14 dage lave en handlingsplan for indsatsen overfor den unge. Kontrollen med om man har ret til dagpenge, kontanthjælp eller efterløn skal skærpes. Og den første dom skal ikke stå på straffeattesten, hvis man er under 18 og straffen ikke er ubetinget fængsel.",32 forslag om ghettoer,http://dr.dk/nyheder/politik/32-forslag-om-ghettoer,2010-10-26 10:37:00+00:00
2012-03-09T08:00:00+00:00,"Et stort skib står solidt på jorden. Løftet langt ind på land af den voldsomme tsunami, der smadrede den japanske østkyst til ukendelighed for snart et år siden. Rundt om skibet bliver der ryddet op, murbrokker slæbes væk og sammenkrøllede biler samles i store bunker. Det er billedet på Kessenuma i dag. En af de byer, der blev hårdest ramt den 11. marts sidste år. Op mod 1500 mennesker mistede livet. 10.000 familier mistede deres hjem og bor nu i midlertidige boliger.Kaos og stanken af dødMidt i det kaos der prægede Japan i den første tid efter tsunamien, nåede jeg frem til Kessenuma, og blev mødt af et de mest deprimerende syn jeg nogensinde har set. Forvredne biler og murbrokker blandet med en stank af død så langt øjet kunne se. Ulykkelige mennesker, der desperat søgte i ruinerne efter familie og venner. I dag forsøger byen at rette op på de enorme skader, men det går kun langsomt fremad. De enorme mængder affald er ved at forsvinde. Ødelagte huse står forladte tilbage, tusinder bor i midlertidige boliger, der mest af alt minder om containere. Egentlig var det planen, at de maksimalt skulle bo der i to år, men det bliver formentlig meget længere, for der går lang tid før nye boliger er klar. Familier, der ønsker at flytte tilbage til deres gamle grund, skal først have det sikkerhedsgodkendt af myndighederne, og det er en proces, der slet ikke er startet endnu. Dem, der vil bo på mere sikre områder, forsøger kommunen at hjælpe på vej. Mindre end 2000 ud af de 10.000 familier, der mistede deres hjem, har en plan for fremtiden. Bystyret forventer at der går mindst 10 år, før byen er tilbage i en form for normal tilstand. Familien Hatakeyama er en af dem, der mistede deres hjem. Smukt placeret ved vandet med havudsigt fra stuen. En grund, der har været i familiens eje i 1000 år. I dag er der intet tilbage, ikke engang fundamentet overlevede den tsunami, der slugte de fleste huse i området, og kostede flere naboer livet. I modsætning til de fleste andre, så har de en plan for fremtiden. Sammen med 30 naboer vil de nu etablere et lille lokalsamfund på en bakke, i sikkerhed for fremtidige tsunamier. De vil ikke forlade Kessenuma, men tør ikke længere bo ved vandet. Kommunen har købt den nye grund til de 31 familier, men de skal betale leje af grunden. En smule støtte er der blevet givet til dem der har mistet deres hjem, men det er langt fra nok til at bygge nyt, og de færreste japanere har en forsikring, der dækker ved tsunamier. Så oven i den tragedie, der har ramt mange japanere, så kæmper de også med økonomien, og det er en af årsagerne til at mange ikke ved hvad der skal ske i fremtiden. I Kessenuma blev store dele af byens virksomheder og skyllet væk, og at få genetableret byens arbejdspladser tager også flere år. Familien Hatakeyama får ikke samme store flotte hus som før, det har de ikke råd til, men de forsøger alligevel at glæde sig til at flytte sammen med de gamle naboer, og håber at de kan få det gamle fællesskab tilbage. I alt døde næsten 20.000 mennesker og mere end 340.000 blev gjort hjemløse den 11. marts sidste år. Se DR1 Magasinet Horisont om de japanske flygtninge for neden. http://mu.net.dr.dk/admin/programcard/get/?id=urn:dr:mu:programcard:53274e53a11f9d1b2c78b6df",- Skibet står stadig midt i Kessenuma,http://dr.dk/nyheder/udland/skibet-staar-stadig-midt-i-kessenuma,2012-03-09 08:00:00+00:00
2012-02-05T11:41:00+00:00,"Kronprinsesse Mary fylder 40 år i dag. Hun fungerer perfekt i rollen. Måske næsten for perfekt. Da kronprinsesse Mary og kronprins Frederik sidste år i januar blev forældre til tvillinger, fulgte de traditionen i kongehuset og fremviste de nyfødte i Rigshospitalets forhal. Badet i tv-lys svarede Mary tålmodigt på pressens spørgsmål om Frederiks støtte under fødslen, forskellighederne i tvillingernes temperament og den lille prins' gulsot. En opgave, som de fleste kvinder, der netop er stået ud af barselssengen, nok helst vil se sig fri for. Men Mary ved, hvad der forventes af hende som kronprinsesse og engang kommende dronning. Eller som generalsekretær i Dansk Flygtningehjælp Andreas Kamm udtrykker det, så lever hun mere end op til sine forpligtelser. Det oplever han, når hun som protektor for organisationen besøger en flygtningelejr ude i verden, eller når hun herhjemme sætter sig i rundkreds med en gruppe flygtninge og fortæller, at hun også synes, at dansk er et svært sprog. - Hun giver altid mere, end vi på forhånd har aftalt med hoffet. Stiller op til flere interviews, gør dem længere og er i det hele taget til rådighed ud over, hvad man kan forvente. Det er meget beundringsværdigt, siger Andreas Kamm. Også historiker Sebastian Olden-Jørgensen, Københavns Universitet, roser Mary for at have indfriet forventningerne: - Hun lever op til alle de krav, danskerne kan stille. Hun er stilig, og så forstår hun at tale med alle mennesker. - Den form for begavelse kan kun læres i begrænset omfang. Det er noget, man er født med, og det er et stort plus for kongehuset, at Mary besidder den evne, siger han. Ingen kunne være i tvivl om, at kronprins Frederik havde fulgt sit hjerte, da han den 14. maj 2004 ventede på sin kommende hustru foran alteret i Københavns domkirke. Hvad de færreste kunne vide, var, at kvinden fra den anden side af jordkloden i så høj grad skulle blive et scoop ikke kun for ham, men for hele kongehuset. Med fire børn i rap har hun til fulde sikret arvefølgen, og desuden har hun ifølge kongehuseksperter sammen med dronning Margrethe sin store andel i monarkiets popularitet. Når det kommer til kronprinsen, så er hans smil blevet større, ryggen rankere, og måske er det ved at skæve til hendes naturlighed, at omgangen med pressen efterhånden falder ham mindre kejtet. Eller som dronningen udtrykte det, da hun i sin tale ved brylluppet talte om, hvornår han fandt sit sande jeg: ""Det skete, da du mødte Mary. Da blev der forår i dit sind, og det blomstrede omkring dig"". Måske kan kronprinsessen, som med Sebastian Olden-Jørgensens ord ""aldrig fanges på det forkerte ben"", synes næsten for perfekt. Ligestillingsforsker på Roskilde Universitet Karen Sjørup så gerne, at hun viste mere solidaritet med sine jævnaldrende medsøstre. - Når Mary kommer med modelfigur efter at have født tvillinger og samtidig giver udtryk for, at hun passer alle sine opgaver, så kan hun komme til at give andre kvinder mindreværdskomplekser. - Hun bliver et uopnåeligt ikon, siger Karen Sjørup, som efterlyser mere ærlighed. - Konflikten mellem arbejds- og familieliv er et stort dilemma i andre kvinders liv, og derfor ville det være godt, hvis Mary også tillod sig at give udtryk for den sårbarhed, siger hun. /ritzau/",40 år i dag: Perfekte Mary er næsten for perfekt,http://dr.dk/nyheder/indland/40-aar-i-dag-perfekte-mary-er-naesten-perfekt,2012-02-05 11:41:00+00:00
2011-01-21T14:49:00+00:00,"Sidste år blev Maria Amelie hædret med titlen som Årets Nordmand af magasinet Ny Tid for hendes bog ""Ulovlig norsk"", der handler om livet som papirløs flygtning i Norge. Under stor dramatik og mediebevågenhed blev hun for nyligt anholdt og varetægtsfængslet. De norske myndigheder vil sende ud af Norge og til Rusland. Dramaet om forfatteren går hele vejen op til regeringen, der må forsvare Norges asyl politik. I år 1997 flygtede familien Salamova fra byen Vladikavkaz i Kaukasus til Moskva. Hvorfor er uvist. De tog til Finland i 2000, hvorfra de rejste videre til Norge i 2002. Med sig havde de datteren Madina, som var 15 år da familien ankommer til Norge. I 2002 fik familien afslag på asylansøgningen i Norge. Afslaget blev anket og prøvet ved en domstol i 2004, men også anken blev afvist. Dermed levede familien uden papirer, pas, bankkonto og personnummer. De gik under jorden - tog nye navne og levede videre i byen Tønsberg. Trods de vanskelige forhold tog Madina - under navnet Maria Amelie - en uddannelse. Hun blev uddannet ingeniør - og havde hun været enhver anden ville den uddannelse have sikret hende arbejde. Men uden papirer går det ikke. - Jeg har fået jobtilbud og opmuntringer fra folk. De, der ikke kender min situation kan ikke forstå, hvorfor jeg ikke søger de bedste job, fortalte hun NRK i efteråret. Den fortvivlede situation og hendes opvækst fik hende til at skrive bogen ""Ulovlig norsk"", som handler om livet som papirløs flygtning i Norge. At skrive om sit eget liv som ulovligt borger, er ikke ufarligt. - Det, at vældig mange kender mig og min situation gør mig utryg. Jeg ved ikke hvad de norske udlændinge myndigheder vil sige, fortalte den 25-årige Maria til NRK. Bogen blev godt modtaget, selvom nogle mente, at den var et personligt indlæg fra Maria Amelie overfor de norske myndigheder. Kort efter udgivelsen indgav hun da også en ansøgning om at få asyl i Norge. Hun argumenterede med, at hun var mindreårig da hun kom til Norge, og ikke havde fået sin personlige sag behandlet. Så tog begivenhederne ellers fart. Først kårede magasinet Ny Tid Maria Amelie til Årets Nordmand 2010, men den 12. januar i år blev hun anholdt for rullende kameraer i Lillehammer. Lige efter at have holdt foredrag på Nansensskolen. - Vi regner med at der kommer opmærksomhed om denne sag, sagde informationschefen i Politiets Utlendingeenhet, Roar Hanssen efter anholdelsen. Det fik han ret i. Dagens efter anholdelsen begyndte støtten til forfatteren at vælte ind. Der blev afholdt demonstrationer, oprettet facebookgrupper og fra politisk hold kom der pres på regeringen. - Det her er resultatet af asylpolitikken som en umenneskelig rød-grøn regering står for. Jeg kan ikke forstå, at SV (Sosialistisk Venstreparti) kan være en del af det, mente Helge Solum Larsen næstformand i Venstre, der er søsterparti til Det radikale Venstre i Danmark. Justitsministeren Pål K. Lønseth fra Arbeiderpartiet holdt fast. Loven gælder for alle, også Maria Amelie. - Jeg har fuld forståelse for at det er vanskeligt for Amelie at blive tvangsflyttet til Rusland, men hvis ikke du rejser frivilligt så må myndighederne bruge tvang, sagde Pål K. Lønseth. Regeringspartneren i Sosialistisk Venstreparti gik direkte imod justitsministeren. Norge har ligesom mange andre lande brug for veluddannet arbejdskraft. - Det er absurd, at en kvinde, som er færdiguddannet og kan tale flydende norsk bliver tvunget ud af landet. Hvis hun havde søgt arbejdstilladelse fra Rusland, så havde hun fået lov at komme til Norge, sagde Heikki Holmås, der er indvandringspolitiks talsmand for SV. Disse udtalelser fik oppositionen til at beskylde regeringen for at tale med to tunger i sagen. Marie Amelie selv afviste, at hun ville have særbehandling. Tværtimod mente hun, at udlændingemyndighederne overhovedet ikke havde taget hendes asylansøgning alvorligt. Samtidigt voksede støtten til Marie Amelie. Kæresten Eivind og hans forældre, studiekammerater og tidligere lærere stod i kø for offentligt at udtrykke støtte til Marie Amelie. Statsminister Jens Stoltenberg har flere gange måtte kommentere sagen, men han holder fast. Har man ikke opholdstilladelse, så må man ud af landet. Regeringspartiet Socialistisk Venstreparti har fået en vælgerlussing i meningsmålingerne som følge af sagen. Selvom partiet flere gange har forsøgt at finde en løsning, så Marie Amelie kan blive i Norge. Det har Arbeiderpartiet dog sat en stopper for. I dag sidder Marie Amelie ikke mere i varetægtsfængsel, men hun skal stadig sendes ud af Norge og tilbage til Rusland. Hun ejer ingen personlige dokumenter, og der venter hende derfor en usikker skæbne. Fredag kom det frem, at Justitsministeriet barsler med nye regler for såkaldt arbejdsindvandring til Norge. Det er normalt, at man får indrejseforbud i to til fem år, hvis man har opholdt sig ulovlig i Norge, men nye regler kan sende Marie Amelie hurtigt tilbage til Norge. Regelændringen betyder, at hun slipper for at få indrejseforbud, og derfor kan søge om arbejdstilladelse lige så snart hun lander i Moskva. Hvis altså hun kan identificere sig med pas og andre personlige dokumenter. Og det har hun ikke eftersom hun var mindreårig da hun kom til Norge. Selvom regeringens regelændring kan sende Marie Amelie tilbage til Norge, så har det ikke givet hende megen trøst. - Jeg har det forfærdeligt fordi jeg er så bange for mit liv, sagde hun fredag til NRK.",Årets Nordmand er uønsket i Norge,http://dr.dk/nyheder/kultur/aarets-nordmand-er-uoensket-i-norge,2011-01-21 14:49:00+00:00
2013-08-09T10:20:00+00:00,"Ud fra årets aktuelle bogudgivelser har vi i DR Testklubben plukket en farverig håndfuld til efterårssæsonen. Du kan bruge titlerne som læse-inspiration, men vi håber selvfølgelig, at du også vil smutte forbi den digitale læsekreds og være med i online-snakken om bøgerne, når de er klub-aktuelle. Alle bøgerne er valgt ud i klubbens ånd - det vil sige, at de er eksperimenterende, nyskabende eller på anden måde noget ud over det sædvanlige. Første roman i efterårslæseplanen er Dorthe Nors' 'Minna mangler et øvelokale', som er klub-aktuel i september og oktober. Udover et øvelokale mangler Minna også et ""røvhulsfilter"", for hun er simpelthen for flink. Det giver hende en masse besvær, og Minna er klar til at tage sin tilværelse op til revision - ikke mindst efter at kæresten er skredet med en dårlig undskyldning og hendes komponistkarriere står i stampe. Bogen er en kompakt leg med sproget: Den er både ret kort og samtidig fortalt i konstaterende hovedsætninger. September/oktober: 'Minna mangler et øvelokale' – Dorthe Nors Oktober/november: 'Hvor blev du af, Bernadette' – Maria Semple November/december: 'Ru' – Kim Thuy December/januar: Digte – Yahya Hassan Januar/februar: 'Han er tilbage' – Timur Vermes Det giver en anderledes læseoplevelse, som bl.a. er blevet sammenlignet med stilen fra Facebook-opdateringer. Med masser af litterær substans. I oktober og november kigger vi stik vest mod Seattle i USA. Her bor Bernadette Fox, som engang var en genial arkitekt, men nu forskanser sig i en nedlagt pigeskole sammen med sin teenage-datter, sin mand og deres hund. Da datteren foreslår et krydstogt til Alaska, bliver Bernadettes sociale fobi for alvor udfordret. Alt imens udspiller der sig et kulørt begivenhedstæppe af nabokrig om vildtvoksende brombærranker, sociale intriger og et postmoderne run-in med russiske gangstere. Og så en dag er Bernadette forsvundet. Maria Semples 'Hvor blev du af, Bernadette' er en moderne amerikansk roman, der med sit farverige persongalleri og sin cut-up-agtige stil bl.a. er blevet sammenlignet med Jennifer Egans 'Tæskeholdet banker på'. I en helt anden stil og genre finder vi 'Ru', som er den vietnamesisk-canadiske forfatter Kim Thúys erindringer, og som du kan være med til at læse og debattere i november og december. Titlen har ikke noget med det danske ord at gøre - den udtales 'ry' og er et dobbeltspil på det vietnamesiske ord for vuggevise og det franske ord for en bæk eller en lille strøm. Kim Thúy blev født i en velbjærget sydvietnamesisk familie, der som konsekvens af krigen endte som flygtninge i Canada - fattige og fanget i en fremmed kultur. Bogen er blevet rost for sin poetiske, bevidsthedsstrømmende fortællestil og sit utraditionelle flow, samtidig med at den giver et blik ind i både gammeldags asiatisk overklasse og den svære kunst at etablere en ny tilværelse fra grunden. Yahya Hassan er 18 år gammel og fra Aarhus V. Måske ikke det sted man lige umiddelbart forbinder med ny, spruttende poesi, men det er ok, for så kan man blive overrasket og rusket i sine eventuelle fordomme. Yahya Hassan har prøvet det der med at være på ungdomsinstitution og så videre. Men poesien gnistrer i ham - i en form som litteraturkritiker Lars Bukdahl har kaldt for ""glasklar patos"" - og til oktober udkommer hans lyrikdebut på Gyldendel. Vi læser Yahya Hassans digte i december og januar, men du kan få en forsmag allerede nu med digtet 'Skuffelsen', som kan læses på Lars Bukdahls blog. Du kan også høre mere til Yahya Hassan via links'ene her: Hvad ville der egentlig ske, hvis Hitler pludselig var i live igen? Det er afsættet for Timur Vermes' bog 'Han er tilbage', hvor Adolf Hitler vågner op på en bænk i Berlin i nutiden uden anelse om, hvad der er sket af samfundsmæssige udviklinger siden 1945. Vi indleder det nye år med 'Han er tilbage'. Og der burde være nok af stof at debattere. I bogen giver Timur Vermes et bud på, hvordan den moderne verden - måske - ville reagere på den tilbagevendte Führer, og hvordan han ville reagere på den. Samt ikke mindst hvad han ville give sig til. En roman, der både er humoristisk og kontroversiel samt et tanke-eksperiment, man selv kan fundere over: Hvordan tror du, det ville gå? Alle romanerne kommer til debat i DR Testklubbens læsekreds, som befinder sig på Litteratursiden.dk og er åben for alle. Vi håber, du vil være med! Du kan låne bøgerne via www.bibliotek.dk - så er du klar, når snakken om bogen går i gang. Hver bog er aktuel i Testklubben i to måneder. Det vil sige, at der i denne periode er online-læsekreds om den. Du får direkte besked via klub-nyhedsbrevet, når læsekredsen åbner. Tilmeld dig nyhedsbrevet via box'en øverst til højre.","Et manglende øvelokale, en forsvunden arkitekt og Hitlers genkomst",http://dr.dk/nyheder/kultur/kulturklubber/et-manglende-oevelokale-en-forsvunden-arkitekt-og-hitlers-genkomst,2013-08-09 10:20:00+00:00
2010-06-07T05:48:00+00:00,"Den stramme danske udlændingepolitik rammer ikke kun flygtninge og indvandrere fra Afrika og Mellemøsten. Nye tal fra Integrationsministeriet viser, at Danmark siden 2004 har udvist 46 nordiske borgere, fordi de modtog socialhjælp, skriver Politiken mandag. Alene sidste år blev 10 nordmænd, svenskere, finner og Islændinge sendt hjem. I år til og med april er 3 blevet udvist. Danmark er det eneste land i Norden, der udviser borgere fra nabolandene, blot fordi de modtager offentlige ydelser, og den danske praksis møder massiv kritik fra nabolandene. - Det er forkert af Danmark at gå enegang. Som naboer skal vi behandle hinanden ens og stå vagt om den frie bevægelighed, vi er blevet enige om inden for det nordiske fællesskab, siger politikeren Hans Wallmark til Politiken. Han er det borgerlige svenske regeringsparti Moderaternes medlem af Nordisk Råds Medborger- og Forbrugerudvalg. Formanden for udvalget, finske Ville Niinistö fra Det Grønne Forbund, er enig: - Danmark må gøre op med sig selv, om det er moralsk rigtigt, at man har en meget striksere linje end de andre lande. Jeg synes, det er amoralsk, siger Ville Niinistö til Politiken. Hjemsendelsespraksissen findes på trods af et unikt samarbejde mellem Danmark Norge, Sverige, Finland og Island, den såkaldte nordiske konvention, der består i, at nordiske statsborgere kan rejse, bosætte sig og arbejde inden for Norden, stort set som de vil. Hvis de bliver arbejdsløse i en periode, kan de modtage økonomisk støtte fra det offentlige, som var de indfødte. Men i Danmark risikerer de altså at blive smidt hjem. Udlændingeservice oplever et stigende pres fra kommunerne for at hjemsende nordiske borgere på overførselsindkomster, og ifølge integrationsminister Birthe Rønn Hornbech er Danmark i sin gode ret til sin praksis. Birthe Rønn Hornbech har ikke ønsket at svare på, om hun som minister er tilfreds med, at Danmark som det eneste land i Norden udviser nordiske borgere, fordi de modtager sociale ydelser. I en mail skriver integrationsministeren kort, at hun ""ikke har nogle ændringer på programmet"". I Nordisk Råds Medborger- og Forbrugerudvalg undersøger politikerne fortsat, om den danske hjemsendelsespraksis er lovlig i henhold til den særlige nordiske konvention.",Dansk enegang: Smider nordiske statsborgere ud,http://dr.dk/nyheder/indland/dansk-enegang-smider-nordiske-statsborgere-ud,2010-06-07 05:48:00+00:00
2013-07-11T15:00:00+00:00,"Man kan spille kostbar, lægge afstand til eller ryste på hovedet. Så kan man tænke sig lidt om, komme krybende tilbage, give sig lidt, få lidt og indgå et kompromis. Det er sket adskillige gange i den nu forgange politiske sæson, hvor S-R-SF-regeringen har lavet forskellige aftaler med samtlige partier i Folketinget. Også selv om modtagelsen af regeringens politik som regel er værre end lunken, når et udspil bliver lagt frem forud for forhandlingerne. Folketingsåret blev som vanligt skudt i gang af finanslovsforhandlingerne, hvor støttepartiet Enhedslisten var 'yderst skuffet' over regeringens udspil. Ikke mindst på grund af efterlysningen af løsninger på dagpengeområdet. Efter dage og nætter hos finansminister Bjarne Corydon (S) indgik Enhedslisten dog en aftale med regeringen efter en sommer, hvor skatteaftalen med de borgerlige partier havde gjort luften noget kold. LÆS MERE HER: Sådan ser finansloven ud Og finanslovsaftalen kunne måske varme lidt, dog ikke mere end at Enhedslisten valgte at holde et selvstændigt pressemøde om aftalen. - Jeg gerne sige, det fuldstændig klart: De problemer, som dagpengereformen har skabt, er ikke løst ved denne her finanslov, sagde Enhedslistens Johanne Schmidt-Nielsen Enhedslisten fik dog indflydelse på en række andre punkter i finanslovsaftalen; tandlægehjælp til socialt udsatte, grønne initiativer, børnecheck til flygtninge og forsørgertillæg til selvvalgt enlige forældre. LÆS MERE HER: EL: Finansloven løser ikke dagpengeproblem  En delaftale af finansloven stod justitsminister Morten Bødskov (S) for. Med 38 vedtagne lovforslag har ministeren haft sit at se til - herunder offentlighedsloven og kriminalforsorgsreformen. Sidstnævnte med et resultat om 200 nye fængselspladser, flere narkohunde, bedre opdeling af bandemedlemmer i fængslerne. Aftalen blev indgået sammen Liberal Alliance, Enhedslisten og De Konservative, men uden Venstre. Dansk Folkeparti sprang fra i 11.time, fordi partiet ikke ville sluge finansieringen af flere fængselspladser, som blandt andet skal komme fra et reduceret offentligt tilskud til tandrensninger. I de første af dette års måneder fik regeringen mærkatet reform-amok klistret på sig. På to uger blev der fremlagt udspil til en SU-reform, en kontanthjælpsreform og en jobskabelsespakke - vækstplanen. Alt sammen noget, hvor støttepartiet Enhedslisten har stået udenfor. Og benyttet sig af at råbe 'løftebrud løftebrud' efter vennerne i regeringen. Især på SU-reformen, hvor uddannelsesminister Morten Østergaard (R) med Venstre, De Konservative, Dansk Folkeparti og Liberal Alliance fik et flertal bag en politik, som ellers tidligere ikke tilhørte regeringspartierne - blandt andet at skære i SU'en for de hjemmeboende. SU'en er et godt eksempel på, at partier kan hales i land. Da udspillet blev lagt frem i februar, sprang Dansk Folkeparti ikke ligefrem på ministeren med det samme. - Vi tror grundlæggende ikke på, at man får de studerende hurtigere igennem ved at skære i deres SU. Derfor vil vi heller ikke støtte op om en reform, der forringer SU-systemet, sagde Dansk Folkepartis SU-ordfører Jens Henrik Thulesen Dahl. Nogle uger efter, da aftalen blev indgået, lød det fra DF: Aftalen var blevet værre uden os. LÆS MERE HER: SU-aftale er på plads Mens lidt mere end to milliarder kroner blev hentet i SU-systemet, fandt de samme partier - regeringen, Venstre, De Konservative, DF og Liberal Alliance - 1,2 milliarder kroner på en kontanthjælpsreform. LÆS MERE HER: Kontanthjælpsaftale er på plads  Mens forligspartierne fejrede at være blevet enige om et uddannelsespålæg, skærpede sanktioner over for kontanthjælpsmodtagere og gensidig forsørgelsespligt for også samlevende, så erklærede Enhedslisten dagen for sort en af slagsen. - Den her aftale vil gøre tusindvis af arbejdsløse fattigere i en tid, hvor der i forvejen ikke er nogen job at få. Vi har lige afskaffet fattigdomsydelserne. Nu vil regeringen indføre en ny, sagde partiets arbejdsmarkedsordfører Christian Juhl. På et pressemøde i april stod regeringstoppen fire mand høj for at fremlægge en længe ventet jobskabelsespakke, som også fik navnet Vækstplan DK. LÆS OM AFTALEN HER Den var ikke mange minutter gammel, før de borgerlige partier tilsluttede sig noget nær alle initiativer, mens Enhedslisten omvendt tog mest mulig afstand. Med en sænkelse af selskabsskatten, genindførelse af boligjobordningen og en grænsehandelspakke var der umiddelbart lagt mere op til blå end rød flirt i Folketinget. LÆS MERE HER: Første del af vækstplanen er på plads Og sådan gik det til, at regeringstoppen med skatteminister Holger K. Nielsen (SF), indenrigs- og økonomiminister Margrethe Vestager (R), finansminister Bjarne Corydon (S) og statsminister Helle Thorning-Schmidt (S) med borgerlige partiledere bag sig præsenterede en vækstplan til i alt 90 milliarder kroner en sen onsdag aften i april. En form for sløjfe på den politiske sæson blev bundet i midten af juni, hvor alle partier på nær Enhedslisten efter ugers dramatiske forhandlinger skrev under på undervisningsminister Christine Antorinis (S) papir om en ny reform af folkeskolen. For siden statsministerens åbningstale i Folketinget i oktober sidste år har politikerne, eksperter og andre kloge folk snakket om ham her Emil fra 7.klasse, hvis skoledag politikerne gerne vil gøre mere hel. Flere af regeringens initiativer i folkeskoleudspillet, som blev fremlagt helt tilbage i december, var med smag af tidligere udtalt politik fra det store oppositionsparti Venstre. LÆS MERE HER: Alle skal gå i skole 30-37 timer  Og det var da også De Konservative og Dansk Folkeparti, der var mest vanskelige at få med ombord. De Konservatives leder Lars Barfoed nåede at være inde, ude og inde og ude flere gange. Lige indtil han foran hele den samlede danske presse kom cyklende med sin kæreste i Allinge under Folkemødet for i al hast at mødes med regeringstoppen og forligspartierne. Dermed blev folkeskoleaftalen lavet mellem regeringen, Venstre, DF og De Konservative. LÆS MERE HER: Regeringen imøderkommer K-krav om folkeskolen",Hvem gjorde hvad med hvem: Husker du sæsonens politiske aftaler?,http://dr.dk/nyheder/politik/hvem-gjorde-hvad-med-hvem-husker-du-saesonens-politiske-aftaler,2013-07-11 15:00:00+00:00
2011-12-07T05:56:00+00:00,"Om tre til fem år vil en ny kirke knejse på Teglholmen i Sydhavnen, hvor en bydel er opstået med 5.000 beboere. Dermed bygger folkekirken i hovedstaden for første gang helt nyt, siden Tingbjerg Kirke åbnede i 1983. Projektet har længe været et lokalt ønske og blev i sidste uge formelt vedtaget af det såkaldte budgetudvalg under den københavnske folkekirke. Her er medlemstallet ellers faldet i årevis, og kun seks ud af ti københavnere er med i folkekirken. I runde tal har kirken kun halvt så mange medlemmer som i 1950ernes København. - Vi er nødt til at flytte kirken hen, hvor befolkningen er. Beslutningen skal også ses i lyset af, at Sjælør Kirke i en anden del af Sydhavns Sogn er lukket, ligesom der er indledt en proces om at lukke ni folkekirker i København ud af 70, siger Torben Larsen, formand for budgetudvalget til Berlingske. Kirkeplanerne på Teglholmen får støtte af kirkeminister Manu Sareen (R). - Når der opstår nye byområder, er det en god, gammel tradition, at de lokale kirkemyndigheder overvejer, om der er behov for at bygge en kirke. På den måde er en meget stor del af de danske kirker blevet til - også i København. Man kan sige, at kirken er flyttet med folket, siger ministeren til Berlingske. Han kalder det naturligt og fornuftigt, at folkekirken samtidig overvejer at lukke kirker i bydele med faldende indbyggertal. Torben Larsen fra budgetudvalget anslår, at der omkring 2015 kan blive holdt den første gudstjeneste i den kommende kirke i det tidligere industri- og havneområde. Til den tid kan indbyggertallet være fordoblet til 10.000. Første skridt bliver en arkitektkonkurrence baseret på planskitser fra tegnestuen Arkitema. Tanken er, at et nordvestligt hjørne af halvøen Teglholmen bliver omdannet til to små øer ved at grave flere kanaler. Kirken skal ligge i den sydlige ende af en boligkarre, helt ud til to nye kanaler nord for Teglholmsgade - en placering som svarer til Holmens Kirke midt i København. 20 færre kirker om ti år Kirkens københavnske kassemester er ikke nervøs ved at investere cirka 100 mio. kroner trods det vigende medlemstal. - Vi har sparet op gennem nogle år, og vi har et årligt anlægsbudget på 60 mio. kroner til de københavnske kirker. De er generelt velholdte, så vi kan godt trække penge herfra. Desuden har vi mulighed for lånefinansiering, påpeger Torben Larsen. Ifølge Gert Blak Mogensen, budgetprovst i København, er det også tænkeligt, at fonde vil spæde til. På lidt længere sigt kan folkekirken i hovedstaden spare penge, fordi der formentlig bliver færre kirker. - Vi har peget på ni kirker, og det er kun første omgang. Mit bud er, at 20 kirker skal tages ud inden for højst ti år. Det er vi simpelthen nødt til. Men det kirkelige liv skal ikke blive mindre, siger budgetformand Torben Larsen. Omkring 1900 gennemlevede hovedstaden et kirkeboom, efter at befolkningstallet var eksploderet. I dag er der god plads på mange kirkebænke, men det er kompliceret at nedlægge kirker, blandt andet fordi de lokale menighedsråd i øjeblikket har noget nær vetoret. Da Sjælør Kirke lukkede for tre år siden, blev den overtaget af kristne KFUM-spejdere, og flere steder er det på tale at overdrage kirker til kristne indvandrere og flygtninge. På landsplan findes omkring 2.350 kirker, og mange af dem er adskillige århundreder gamle, skriver Berlingske.",Første nye kirke i København i årtier,http://dr.dk/nyheder/indland/foerste-nye-kirke-i-koebenhavn-i-aartier,2011-12-07 05:56:00+00:00
2010-04-29T12:22:00+00:00,"Når kommunerne til næste år skal tage imod 2250 nye flygtninge, vil flere af dem være mindreårige børn, der er flygtet alene til Danmark. Hvor de skal bo, sidder kommunerne i hver region netop i disse dage og aftaler. Fristen er 1. maj. Men hvordan de skal tage sig af de uledsagede børn, er mere uklart, og kommunerne efterlyser bedre vejledning. Nogle kommuner takler opgaven som en ren integrationsopgave, mens andre gerne vil have serviceloven og dens muligheder for støtte i spil. - Men gruppen indgår ikke umiddelbart i servicelovens vejledning, som ellers er meget beskrivende, hvad angår støtte til børn og unge. Vi efterlyser mere tydelig vejledning i, hvordan man også kan imødekomme uledsagede flygtningebørn, siger Lars Boe Wille, socialrådgiver i Gribskov Kommune. F.eks. kommer de uledsagede flygtningebørn hertil uden deres forældre og får derfor udpeget en midlertidig forælder. I dag er det dog uklart, om den udpegede forælder har krav på de samme tilbud som en biologisk forælder, blandt andet støttepersoner. Antallet af uledsagede flygtningebørn til Danmark har været stigende i de senere år, hvilket betyder, at flere nye kommuner nu får opgaven med at stable en tilværelse på benene for disse børn. Børnene kommer fra bl.a. Afghanistan, Somalia og Irak og har ofte en svær opvækst med dybe traumer og svigt med i bagagen til Danmark. Mange af dem kan hverken læse eller skrive. - Vi føler os godt rustet, fordi vi har god erfaring fra tidligere. Men jeg kan godt forstå, at de kommuner, som ikke har prøvet det før, er på spanden. Der er rigtig mange ting at forholde sig til, siger Rolf Rolsted, interkulturel konsulent i Hedensted Kommune. Integrationsministeriet er netop gået i gang med at kortlægge, hvad kommunerne i dag gør for de uledsagede flygtningebørn. I løbet af sommeren får de så en ny vejledning, lover Integrationsministeriet. En vejledning kan såmænd være god nok, men ellers er det jo bare om at tænke kreativt, mener man i Viborg Kommune, der sidste år modtog 25 flygtningebørn uden forældre. - For eksempel skal kommunerne ikke være bange for at tage imod flere på en gang. Tag imod seks eller ni, så kan man oprette et center med f.eks. tre lejligheder med tre børn i hver, hvor der er personale på og lektiehjælp. Det er også meget billigere end at anbringe dem på et børnehjem, siger Bettina Sørensen, som er kommunens teamkoordinator på integrationsområdet. - Der er allerede i dag mange muligheder i serviceloven.",Kommuner søger råd om flygtningebørn,http://dr.dk/nyheder/indland/kommuner-soeger-raad-om-flygtningeboern,2010-04-29 12:22:00+00:00
2010-03-16T09:24:00+00:00,"Regeringens og Dansk Folkepartis udlændingeaftale fra i aftes møder kritik, når det gælder nogle af de svageste udlændinge, der kommer til Danmark - ikke mindst torturofre, der får asyl her i landet. Venstres integrationsordfører Karsten Lauritzen afviser dog kritikken. Selv om han samtidig slår fast, at der nu lægges en ny linje på området, hvor velkvalificerede udlændinge kan opnå fordele - for eksempel hurtigere permanent opholdstilladelse. På Rehabiliteringscentret for Torturofre mener koordinator Tue Magnussen, at mange udlændinge med problemer vil få sværere ved at få den fulde tilknytning til Danmark: - Mange torturofre har netop som følge af tortur besvær med sprogindlæring og kan ofte ikke arbejde i samme grad som andre udlændinge, siger Tue Magnussen. Også fra SF, Enhedslisten og de radikale lyder der kritik. Blandt andet fordi en gruppe udlændinge, der IKKE er torturofre, men har andre problemer, kan komme i klemme: - Nu er fokus udelukkende på dem, der godt kan selv. De øvrige der gerne vil, men ikke kan, skal aldrig have en chance. Det er det, vi nu lovgiver om, og det kan jeg ikke lide, siger for eksempel de radikales integrationsordfører Marianne Jelved. Venstres Karsten Lauritzen mener imidlertid, at aftalen har den helt rigtige balance. - Det er rigtigt, at vi foretager et paradigmeskifte her. Men Danmark overholder fortsat alle konventioner. Det betyder også at blandt andet torturofre kan få en særlig behandling i forhold til at få permanent ophold, siger Karsten Lauritzen. Regeringen og Dansk Folkeparti blev mandag aften enige om nye regler for udlændinge. Reglerne for en permanent opholdstilladelse ændres, så udlændinge, der gør en aktiv indsats for at blive en del af det danske samfund, hurtigere kan på opholdstilladelse. Det kan dog tidligst ske efter fire år i Danmark. Der indføres et pointsystem, hvor det blandt andet giver point at være i arbejde, mestre det danske sprog, tage på højskole, sidde i en skolebestyrelse og vise interesse for det danske samfund. Reglerne for kommunal og regional valgret ændres, så udlændinge først kan stemme og stille op ved kommunal- og regionalvalg, når de har boet fast i landet i fire år. I dag sker det efter tre år. Flygtninge, der rejser på ferie til hjemlandet uden tilladelse, kan få inddraget deres opholdstilladelse i 10 år, uanset om opholdstilladelsen i mellemtiden er blevet permanent.",Kritik: Aftale svigter de svageste,http://dr.dk/nyheder/politik/kritik-aftale-svigter-de-svageste,2010-03-16 09:24:00+00:00
2013-06-04T06:36:00+00:00,"Kærlighed. Bekymring. Omsorg. Empati. Forståelse … Der er ingen, der kan holde af sine hovedpersoner som den 77-årige ærkeengelske instruktør Ken Loach, og selvom Loach' snart har tilbragt et halvt århundrede med at beskrive sociale uretfærdigheder og politiske problemer på film, er det kærligheden til figurerne, der får filmene til at leve og ånde. Sådan er det i hans bedste film, som debuten 'Stakkels ko' fra 1967, 'Kes' fra '69, 'Riff-Raff' fra 1991, 'Sweet Sixteen' fra 2002 og 'Looking for Eric' fra 2009. Til gengæld bliver Loach' film ofte upersonlige eller skingre eller decideret usammenhængende, hvis han gør et storpolitisk emne til hovedperson eller beskriver et menneske med usympatiske sider, som den unge kvinde, der hjælper, men også udnytter illegale flygtninge i 'En fri verden' fra 2007. Gennem hele sin nye film, 'Angels' Share', viser Loach en faderlig bekymring og omsorg for Robbie, en ung mand, der har været i problemer omtrent siden han blev født. Hans far og mor røg ud og ind af problemer med myndighederne i Glasgow, og da vi lærer Robbie at kende i begyndelsen af 'Angels' Share' sidder han i retten igen. Han havde ellers forbedret sig efter at han havde fundet en sød og fornuftig kæreste, som han endda har gjort gravid, men en aften, da han var pumpet med kokain lod han al sin indestængte vrede gå ud over en ung mand, der kom lidt for tæt på da han parkerede sin bil. Robbie gennemtævede bilisten, endda i en grad så bilisten mistede synet på det ene øje. Robbie er en klassisk Loach-figur, et ungt menneske, der sidder i lort til halsen - og som ikke kan komme fri af lortet - takket være et samfund, der ikke kan rumme ham. Eller slet og ret ikke gider ham. Men Robbie er heldig og 'Angels' Share' er - med Loach' egne ord - et eventyr. Det er en beretning om hvad der kan ske med et menneske, hvis nogen giver det en chance på det rette tidspunkt. Der er rigeligt med mennesker i 'Angels' Share', der har lyst til at lukke Robbie inde resten af hans liv, men Leonie, hans kæreste, gør hvad hun kan for at holde ham på rette spor, og da Robbie skal gøre samfundstjeneste som straf for sit overfald møder han Harry, en varmhjertet pædagog, der tror på ham og introducerer ham for whiskyens hemmeligheder. Og pludselig åbner verden sig for Robbie, sådan som den åbnede sig for Gummi-Tarzan i Søren Kragh-Jakobsens danske klassiker, da han finder ud af at han er god til at sætte drager op. Robbie trøster ikke sig selv i store mængder whisky, men han er god til at analysere den, kende dufte og nuancer. Og så begynder eventyret … Rent filmisk er 'Angels' Share' håbløst bedaget med sine udynamiske klipning og sin 80'er-røvbaldetunge musik. Mange vil også hævde at Loach er bedst, når han er gravalvorlig og konkret i sin realistiske beskrivelse af det britiske klassesamfund, som i 'Sweet Sixteen'. Men der sker noget velsignet med alvorsmanden Loach og hans faste skrivemakker Paul Laverty når de lader solen og humoren skinne på deres figurer, som i 'Looking for Eric' hvor en fodboldfan får hjælp af sit gamle idol, stjernen Eric Cantona. Der går lidt plat feel good-rutine i den, jovist, men samtidig bliver fantasien sluppet så dejligt løs i det gråskidne evige britiske efterår, som når forhutlede Eric fører sine imaginære filosofiske samtaler med sin helt. I 'Angels' Share' er der noget magisk over whiskyens særlige verden, som Loach og Laverty beskriver med en dokumentarisk interesse. Og det har en forunderlig effekt da de næsten religiøst entusiastiske whiskykenderes verden får besøg af fire unge mennesker i samfundstjeneste, Robbie med hovedet fuld af ar efter talrige slagsmål, kleptomaninden Mo, dameglade Rhino og vidunderligt bøvede Albert, der knap nok ved hvilket årstal, han befinder sig i. Når man først har accepteret at 'Angels Share' 'knækker' på midten og bliver noget så usædvanligt som et Ken Loachsk eventyr, er det svært ikke at blive glad og munter i selskab med en instruktør, der tror på det bedste i enhver kuldsparket sjæl - og som gør det på en troværdig måde, uden at lefle for det brede publikum med nemme løsninger eller forfalde til plat venstrefløjsromantik. Robbies vej til at lære whiskyens sjæl at kende er lovlig kvik, men overordnet set er der en troværdig balance mellem lys og mørke, humor og alvor, nedtur og optur i 'Angels' Share'. Det ser sort ud for Robbie gennem det meste af 'Angels Share', men han er skabt af et par fortællere, der virkelig vil ham det bedste. I hænderne på de fleste andre instruktører vil sådan en empati nemt ende med at føles klæg og omklamrende, men når Ken Loach støtter sine figurer gennem den ubarmhjertige verden, han har 50 års erfaring i at beskrive, mærker man det langt ud på den anden side af lærredet. 'Angels' Share' har dansk biografpremiere den 6. juni",Filmanmeldelse: Angels' Share,http://dr.dk/nyheder/kultur/film/filmanmeldelse-angels-share,2013-06-04 06:36:00+00:00
2011-10-12T20:30:00+00:00,"Aftalen mellem Israel og Hamas om udveksling af 1000 palæstinensiske fanger fra israelske fængsler for én israelsk soldat i Hamasø varetægt, Gilad Shalit, kommer på et ikke helt tilfældigt tidspunkt. Både Israel og Hamas er i øjeblikket presset i hver deres respektive lejre. I månedsvis har den palæstinensiske leder Mahmoud Abbas turneret verden rundt for at søge opbakning til sin ansøgning i FN's sikkerhedsråd om at få Palæstina anerkendt som en selvstændig stat. Ifølge flere meningsmålinger støtter 83 af palæstinenserne op om at søge om anerkendelse i FN efter årtier med fastkørte fredsforhandlinger med Israel. Men Abbas' projekt i FN bliver budt alt andet end velkommen både i Israel men også af Hamas i Gaza. Derfor var det en tiltrængt dagsordensættende aftale, der skulle til for at Hamas kunne overtrumfe Abbas' FN-projekt, der på det seneste har givet ham medvind blandt den palæstinensiske befolkning. For den israelske premierminister Benjamin Netanyahu er aftalen med Hamas også en vigtig sejr indadtil i Israel. Efter revolutionerne skyllede ind over Mellemøsten i foråret er Israel under øget pres. I Egypten er stemningen til en vis grad vendt i forhold til landets mangeårige fredsaftale med Israel. Først blev grænsen til Gaza åbnet og siden er fuldt voldelige demonstrationer foran den israelske ambassade i Cairo i kølvandet på, at israelske soldater skød og dræbte adskillige egyptiske grænsevagter uger tilbage. I Israel afventer man med bekymring udviklingen i Egypten. Udvekslingsaftalen er en behændig sejr i mere end én forstand. Særligt for Hamas der har vist, at man godt kan lave en aftale med Israel, men også at det betaler sig at tilfangetage en israelsk soldat i årevis og få endog ganske meget ud af det. 1000 palæstinensiske fanger skal løslades mod én israelsk soldat, Gilad Shalit. Det er en høj pris at betale, synes mange i Israel, men ikke desto mindre er der opbakning til Netanyahus aftale, fordi Shalit er blevet en national sag. Det er vigtigt for israelerne at få deres soldat hjem. Netanyahu vil høste anerkendelse for, at det var ham der fik soldaten genforenet med sin familie. Men aftalen kan også puste til de ekstreme kræfter i Hamas, der nægter enhver forhandling med Israel og som helst ser en destruktion af den jødiske stat. De vil nu kunne argumentere, at handling i form af tilfangetagelse skaber bedre resultater end forhandling med Israel. Fangeudvekslingen har ikke nogen direkte forbindelse til de fastkørte fredsforhandlinger mellem palæstinenserne og Israel, men kunne muligvis forventes at forbedre kliamet mellem de to parter, hvis forhandlingerne genoptages. Det er der dog pt ikke udsigt til. Men hvis palæstinenserne bliver anerkendt som selvstændig stat, enten i FN's Sikkerhedsråd, hvor USA forventes at bruge sin vetoret, eller i generalforsamlingen, hvor de har bedre chancer, vil de skulle vende tilbage til forhandlingsbordet for at nå til enighed om bl.a. grænsedragning, jødiske bosættelser og palæstinensiske flygtninges muligheder for at vende tilbage.",ANALYSE: Fangeudvekslingen i Israel,http://dr.dk/nyheder/udland/analyse-fangeudvekslingen-i-israel,2011-10-12 20:30:00+00:00
2010-02-11T09:19:00+00:00,"Der er stor forskel på, hvornår en kommune mener, at man er så syg, at man skal have førtidspension eller fleksjob. Århus er nu den by i Danmark, hvor flest mennesker er på varig, offentlig støtte på grund af nedsat arbejdsevne, skriver nyhedsbrevet Agenda. Selv København, der har næsten dobbelt så mange indbyggere i den arbejdsduelige alder som Århus, har nu færre førtidspensionister og fleksjobbere. Siden starten af 2006 er der støt og roligt blevet færre på de ydelser i København og flere i Århus, så der i de to byer nu er cirka 20.400 førtidspensionister, fleksjobbere og folk, der er godkendt til fleksjob, men ikke har fået et endnu. For fire år siden var der 16.500 i Århus og over 23.000 i København. En væsentlig del af forklaringen er, at Århus de seneste år har tildelt over tre gange så mange førtidspensioner og fleksjob som København, hvis man korrigerer for forskellen i indbyggerantal. Beskæftigelseschef Vibeke Jensen mener ikke, at Århus tildeler forkert. - Undersøgelser foretaget af både Ankestyrelsen og eksterne konsulenter har vist, at vi tildeler førtidspension og fleksjob helt i overensstemmelse med lovgivningen, siger hun. Hun forklarer udviklingen siden 2006 med, at Århus har modtaget rigtigt mange flygtninge og indvandrere, og særligt kvinderne har fået førtidspension på grund af traumer. - Desuden brugte vi Ny Chance til Alle til at komme ned i bunken med kontanthjælpsmodtagere, og det afslørede en del personer med markant nedsat arbejdsevne, der krævede en særlig indsats, siger Vibeke Jensen. I København mener direktøren for jobcentrene, Thomas Thellersen Børner, til gengæld ikke, at kommunen er for striks. - Vi får medhold i 93 procent af de førtidspensionsafgørelser, der bliver anket, siger han. Han mener, tallene er fantastisk positive. - Vi har altid fået skudt i skoen, at København var belastet med flere 'tunge borgere' end andre byer. Det billede har vi vendt, og stadig flere københavnere forsørger sig selv og sine. København havde tidligere en meget stor pukkel ubehandlede førtidspensionsansøgninger, men i løbet af 2009 har kommunen fået halveret antallet og forventer, at puklen er væk til maj. Kræn Blume Jensen, seniorforsker hos Anvendt Kommunal Forskning, siger, at der ofte er tale om psykisk sygdom, når kommuner tildeler mange førtidspensioner. I Århus blev 57 procent af de nye førtidspensioner i 2008 givet på grund af en psykisk lidelse. I København var det 39 procent.",Århus er gået på førtidspension,http://dr.dk/nyheder/penge/aarhus-er-gaaet-paa-foertidspension,2010-02-11 09:19:00+00:00
2011-09-17T05:53:00+00:00,"Økonomisk krise, krige, udlændingestramninger og skattelettelser. 10 år med VK-regeringen har budt på lidt af hvert. Stor dugfrisk meningsmåling fra Søndagsavisen Analyse afslører danskernes dom over 21 forskellige projekter, som er blevet gennemført i VK's regeringens 10-årige levetid. Om danskerne mener, at projekterne har haft en positiv eller negativ effekt for Danmark, er meget forskelligt. Ser man på rygeloven, der trådte i kraft 15. august 2007, mener hele 75 procent, at den var en politisk succes. Den kunne det, som en masse velmenende nytårsforsætter ikke kunne: få danskerne til at kvitte smøgerne. Omvendt mener kun 24 procent af befolkningen, at Irak-krigen har haft en positiv effekt for Danmark. Ligeledes mener kun 32 procent af danskerne, at den øgede grænsekontrol til en værdi af 275 millioner kroner havde en positiv effekt. Undersøgelsen, hvor 1.130 repræsentativt udvalgte danskere har svaret, er foretaget af Søndagsavisen Analyse i samarbejde med Interresearch. - Det må gøre ondt på de borgerlige, at det er rygeloven, der bliver fremhævet som den vigtigste sag efter 10 år ved magten. De fleste fra blå blok havde nok håbet, at det var lidt større og afgørende emner, som vælgerne ville huske dem for, siger Rasmus Jönsson, politisk kommentator og lektor på Roskilde Universitet til Søndagsavisen. Synet på nogle af de traditionelt mest kontroversielle emner - især udlændingepolitikken og 24-års-reglen - har delt danskerne over i to næsten lige store lejre. - Det er bemærkelsesværdigt, at stramningerne i flygtninge- og udlændingelovgivningen ikke er i top-fem over de største successer. Det viser endnu engang, at det, der var blå bloks store vælgermæssige succes ved de tre seneste folketingsvalg, ikke længere har samme værdi, siger Niels Krause-Kjær, politisk kommentator og tidligere spindoktor for De Konservative til Søndagsavisen. Han fortsætter: - Og så koster det at lukke sygehuse. Det ved alle politikere. Det koster også at please Dansk Folkeparti, når udlændingepolitikken ikke længere ligger så højt hos vælgerne, siger Niels Krause-Kjær med henvisning til grænsekontrollen, som Dansk Folkeparti fik trumfet igennem som betaling for at støtte VK's tilbagetrækningsreform. Den mindre fokus på udlændingepolitikken vil presse Dansk Folkeparti i den kommende regeringsperiode, mener politisk kommentator Peter Goll. - Der er ingen udlændingepolitik på listen over VK's succeser. Det viser bare, hvor meget folk har ændret synspunkt på det område, siger han til Søndagsavisen og tilføjer: - Udlændingepolitikken vil ikke spille nogen afgørende rolle for en ny regering. Hvis den sørger for at holde den kurs, der er lagt på området, bliver det de andre temaer som jobskabelse, vækst, økonomi og så videre, der for alvor træder igennem. Rasmus Jönsson hæfter sig også ved, at danskerne vender tommelen ned til krigsdeltagelsen i Irak og Afghanistan og er splittede, når det gælder opbakningen til indsatsen i Libyen. - Krigene er et område, der ikke har været debatteret meget. For eksempel har valgkampen været helt støvsuget for debat, der har handlet om landets krigsdeltagelse. Men alligevel er det noget, der optager borgerne, påpeger han.",Meningsmåling: Danskernes dom over 10 år med VK,http://dr.dk/nyheder/politik/valg/valg2011/meningsmaaling-danskernes-dom-over-10-aar-med-vk,2011-09-17 05:53:00+00:00
2011-09-11T20:20:00+00:00,"Mens Danmark har oplevet en politisk højredrejning siden 2001, har især de borgerlige partiers vælgere holdningsmæssigt bevæget sig mod venstre. Det skriver Kristeligt Dagblad i morgen. Venstredrejningen kan læses i en undersøgelse fra Aalborg Universitet, som netop er publiceret i tidsskriftet Økonomi & Politik, og som betegner tendensen som et udfordrende paradoks. Således er vælgerne hos Venstre, De Konservative og Dansk Folkeparti rykket markant mod venstre på både det værdipolitiske og det fordelingspolitiske område. Radikale Venstres og Socialdemokraternes vælgere fastholder positionen på det fordelingspolitiske område, mens de har taget et markant ryk mod venstre på det værdipolitiske område. SF's og Enhedslistens vælgere har rykket sig mindst til venstre og er stort set blevet stående på samme sted over de seneste 10 år. På trods af de borgerlige vælgeres holdningsmæssige bevægelse har de holdt fast i de borgerlige partier. Enten fordi de borgerlige partier er fulgt med, og oppositionen også har bevæget sig; eller fordi vælgerne er blevet bedre til at kombinere holdninger på tværs af traditionelle ideologiske positioner, konkluderer undersøgelsen. - Jo mere regeringen har gennemført på disse borgerlige vælgeres prioriterede områder, primært i indvandrerspørgsmål, jo mere pragmatisk har vælgerne efterfølgende kunne agere. For nu skete der endelig noget, og så har det givet nogle vælgere muligheden for at orientere sig i andre retninger. Uden at de af den grund har fundet politiske spørgsmål, der har motiveret dem til at tænke på nye partier. Og det er formodentlig den primære grund til, at vælgerne har bevæget sig mod venstre på især dette område, uden at det har sat sig markante spor i stemmeafgivningen, konkluderer Johannes Andersen, lektor ved Institut for økonomi, politik og forvaltning på Aalborg Universitet. Han har efter valgene over de seneste 10 år gennemført spørgeskemaundersøgelser, hvori vælgerne er blevet stillet en række værdipolitiske og fordelingspolitiske spørgsmål. De fordelingspolitiske spørgsmål omhandler synet på sociale reformers omfang, ulighed, erhvervslivets autonomi og beskatning af høje indtægter. De værdipolitiske spørgsmål handler om synet på indvandring som en trussel, nedprioritering af miljøinteresser, strengere straffe for vold og flere penge til u-landshjælp. Ifølge indenrigs- og sundhedsminister Bertel Haarder (V) har vælgernes holdningsmæssige bevægelse til venstre været undervejs i mange år. - Vi er nu nået dertil, hvor to tredjedele af befolkningen er afhængige af offentlige kasser. Der er et flertal, som ikke er på arbejdsmarkedet, og 70 procent af de offentligt ansatte stemmer på venstrefløjen. Tilbage er et mindretal af iværksættere og folk i den private sektor. Dem er vi alle afhængige af, men de er i ynkeligt mindretal i vælgerbefolkningen. Partierne må indrette sig efter, at grænsevælgerne enten er offentligt ansatte eller modtagere af offentlige ydelser, og det kan ikke undgå at præge den politiske debat. Specielt i en valgkamp, siger han. - Jeg er bekymret, men ikke opgivende. Jeg knytter mit håb til, at vi alle sammen betaler skat. Og alle kan se, at det er den private sektor, der skaber de værdier, vi beskatter og betaler velfærden med, siger Bertel Haarder. Peter Skaarup, næstformand for Dansk Folkeparti, opfatter derimod ikke vælgernes holdningsmæssige venstredrejning som en trussel. Han anser udviklingen for ganske naturlig og tilslutter sig lektor Johannes Andersens forklaring. - Hvad angår integrationspolitikken, lyder det meget logisk, at det er sådan indrettet. Vi ønskede i 2001 at stramme udlændingepolitikken kraftigt, for eksempel med 24-årsreglen og afskaffelsen af de facto-begrebet (som beskytter flygtninge, der falder uden for Flygtningekonventionen, red.). Og det er klart, at hvis man i dag spørger, om der er brug for at stramme udlændingepolitikken, vil mange sige nej, siger Peter Skaarup.",Vælgernes holdninger rykker til venstre,http://dr.dk/nyheder/politik/valg/valg2011/vaelgernes-holdninger-rykker-til-venstre,2011-09-11 20:20:00+00:00
2010-01-07T16:19:16+00:00,"Så sent som dagen før, at den 28-årige somalier MMG tog til Århus for at angribe tegneren Kurt Westergaard, var han på vagt på et Dansk Røde Kors center, hvor han skulle tage sig af unge uledsagede indvandrere. Dansk Røde Kors bekræfter over for jp.dk, at MMG igennem et vikarbureau har haft vikararbejde på tre af Dansk Røde Kors' centre for børn og unge. Det drejer som centrene i Gribskov, Sjælsmark og Avnstrup, hvor der opholder sig børn og unge i alderen 15-17 år, som typisk er kommet til Danmark som uledsagede flygtninge. Somalieren har arbejdet at beskæftige børnene og de unge med forskellige aktiviteter på centrene. Lederen af Dansk Røde Kors' Asylafdeling, Jørgen Chemnitz, har først torsdag fået kendskab til somalierens ansættelse i organisationen. Han siger, at Røde Kors over for vikarbureauet Mano Crew har sikret, at der hverken var nogen plettet straffeattest eller nogen problemer i forhold til den såkaldte børneattest, som der skal sikre, at ingen med en sexdom kan ansættes: - Vi mener, at vi har garderet os ved at kræve de to attester, og der er da heller ikke nogen blandt det faste personale, som har arbejdet sammen med den pågældende somalier, der har haft noget som helst at udsætte på ham. Alle har betegnet ham som hjælpsom, venlig og imødekommende. Vi har ikke oplevet noget, der skulle indikere, at manden har gjort noget, der kunne være angribeligt i forhold til børn og unge i centrene. Desuden har vi det princip, at en vikar ikke får lov at arbejde alene med børnene, siger Jørgen Chemnitz. Ifølge oplysninger fra vikarbureauet Mano Crew har den 28 årige somalier arbejdet i bureauet i tilsammen 600 timer, men det er ikke opgjort, hvor mange af disse timer, han har arbejdet for Dansk Røde Kors. Den 28-årige somalier har siden oktober 2008 mest opholdt sig i København; inden da havde han boet 11 år i Aalborg. Han brød fredag den 1. januar ind i Muhammed-tegneren Kurt Westergaards hjem i Århus bevæbnet med en økse og en kniv. Westergaard søgte tilflugt i husets sikkerhedsrum og alarmerede politiet. Somalieren blev såret af skud fra politiet. Han er nu varetægtsfængslet i fire uger for drabsforsøg på tegneren og på polititjenestemand i funktion.",Øksemanden arbejdede for Dansk Røde Kors,http://dr.dk/nyheder/indland/oeksemanden-arbejdede-dansk-roede-kors,2010-01-07 16:19:16+00:00
2013-03-11T10:58:00+00:00,"Det ser næsten ud som om der er en pointe i at tyske 'Kriger' får dansk biografpremiere i samme uge som engelske 'Anna Karenina'. Mere forskellige kan to film næsten ikke være. 'Anna Karenina' er ren æstetik, smukhed og lækkert håndværk fra start til slut, Den store Kærlighedshistorie som ren form, med et ønske om at være tidløs kunst, der kan holde de næste 1000 år. 'Kriger' er ikke grim at se på, men det er i hvert fald ikke formen eller æstetikken, der er vigtigst, den insisterer på at betyde noget, lige her og nu, om den holder om 10 år er fløjtende ligegyldigt, det er punk, når punk er mest pædagogisk og oplysende. Mens 'Anna Karenina' skal nydes som ren filmoplevelse, vil 'Kriger' gøre nas. Den vil vække, råbe op og sætte noget i gang udenfor filmmediets selvoptagelser. Den vil gøre opmærksom på at en hel generation er ved at foretage lige præcis den bevægelse alle har advaret om lige siden 2. verdenskrig. 'I et demokrati har vi alle indflydelse. Dig. Mig. Alkoholikere. Junkier. Pædofile. Niggere. Folk, der er for dumme til at få afgangsbevis fra folkeskolen. Folk, der er ligeglade med dit land.' Med den enetale åbner den unge Marisa 'Kriger', mens hun ligger på ryggen og ser ud over havet, hvor hav er blevet himmel og himmel er blevet hav. Hvorfor tro på demokratiet når alle mulige håbløse spader betyder ligeså meget som fornuftige, engagerede og begavede mennesker? lyder Marisas ræsonnement. Kort efter vælter Marisa og 3-4 andre nynazister gennem en togvogn, hvor de heiler og generer og ydmyger andre passagerer inden de til sidst banker en dreng af asiatisk afstamning til blods. Det er instruktøren David Wnendts billede af en tysk subkultur, der ikke bare er på vej frem i det skjulte, men er et dagligt syn i gadebilledet i flere tyske delstater, ikke mindst i det gamle østtyskland. Den type film er dukket op med jævne mellemrum gennem de seneste 15-20 år, fx i engelske 'This is England', australske 'Romper Stomper' og amerikanske 'American History X'. Som regel hælder de film til en vis fascination af vrede unge mænd, der marcherer i flok og dyrker vold som deres mest artikulerede kommunikationsform. 'Kriger' er helt anderledes. Den er ikke synderligt interesseret i volden, heller ikke i referencerne til Hitler og Nazityskland. I stedet dykker den ned i to unge tyske kvinder, Marisa og Svenja, der af hver deres årsag hænger ud med nynazister. 15-årige Svenja er træt af sin kontrollerende papfar, der opdrager Svenja som en tennistræner opdyrker et talent. Intet er godt nok, resultaterne kan altid blive bedre. 5 år ældre Marisa har aldrig haft et godt forhold til sin mor, men er derimod nært knyttet til sin bedstefar, der altid har lært hende at være stærk og at man ikke skal tro på hvad der står i historiebøgerne - det er kun jødernes nye løgne. Det er en af de underliggende pointer i 'Kriger', at forældregenerationen ikke har meget at tilbyde de desillusionerede unge tyskere, mens bedsteforældrene har nogle spændende forbudte beretninger om dengang en stærk mand samlede nationen og gjorde den stolt. I det hele taget river og rusker David Wnendt konstant i sit publikum, ikke med voldsomme billeder af ungdom i bersærkergang, men med et nuanceret billede af unge mennesker, der samler deres identitet som et kompliceret puslespil i en tid præget af mismod. Mest kompliceret af de to piger er Marisa, der først til sidst i filmen begriber hvorfor 2. verdenskrigs vraggods har været med til at forme hende. Knap 10 minutter inde i 'Kriger' skubber hun to flygtningedrenges knallert i grøften med sin bil. Den ene kommer alvorligt til skade, og i resten af filmen tvinger hendes samvittighed hende til at hjælpe den anden dreng, som - naturligvis - viser sig ikke at være så anderledes end hende selv. Det er ikke nogen elegant og velsvunget historie 36-årige David Wnendt fortæller. Den er primært konstrueret så den når så grundigt og pædagogisk omkring sit emne som muligt, og man kan snildt indvende, at stoffet havde stået stærkere, hvis Wnendt havde skabt en dokumentarfilm om unge nynazister i stedet. Men samtidig er der ingen tvivl om at Wnendt når bredere ud med sin spillefilm, måske endda også ud til de unge mennesker, der slås med deres identitet, som funderer over demokratiets værdi, som opfatter flygtninge og indvandrere som menneskeligt affald og som undrer sig over hvorfor deres forældre og bedsteforældre opfører sig som de gør. 'Kriger' er i hvert fald skruet sammen med et ønske om at være et dybt kirurgisk snit i sin samtid. Den skal gøre en forskel, her og nu, den skal være en splint i øjet og et spark i røven. Ingen forlader 'Kriger' med filmisk lækkerhed på nethinden. Til gengæld vil alle have noget at fundere grundigt over. 'Kriger' får dansk biografpremiere den 2. maj.",Filmanmeldelse: Kriger,http://dr.dk/nyheder/kultur/film/filmanmeldelse-kriger,2013-03-11 10:58:00+00:00
2011-07-06T13:34:00+00:00,"Befolkningen i Somalia er afskåret fra hjælp fra omverdenen, fordi landet er ramt af en blodig konflikt. Derfor har den tørke- og sultplagede befolkning intet andet valg end at flygte, forklarer Anders Ladekarl, der er generalsekretær i Røde Kors Danmark. - Normalt forsøger vi at undgå, at folk skal flygte når der er tørke, fordi det alt andet lige er bedre at folk bliver hvor de er, men her er de eneste udsigter, folk har til at overleve, at flygte til et andet land, siger han. Hjælpeorganisationerne kan ikke komme ind i selve Somalia med forsyninger på grund af konflikten. Derfor flygter mange, først og fremmest kvinder og børn, i øjeblikket ud af landet, og børnene er for manges vedkommende underernærede. Og når helt små børn, der er svage af manglen på mad, skal rejse langt for at få hjælp, kan det ikke undgås, at mange dør, inden de når frem. - Børnene bliver endnu mere underernærede undervejs, fordi de også skal klare de strabadser der er forbundet med at rejse lange afstande i temperaturer som vi næsten ikke kan forestille os. Så de børn, der når frem, har et akut behov for ernæringshjælp, siger Anders Ladekarl. Mimi Jacobsen, der er generalsekretær i Red Barnet, tager senere i dag afsted til Dadaab-lejren i det nordøstlige Kenya, hvor der i øjeblikket kommer op mod 1400 nye flygtninge til fra Somalia hver eneste dag. Men allerede nu, har meldinger fra Red Barnets folk i området givet indtrykket af en lurende katastrofe. - Vi ser nogle flygtningestrømme, som er langt større, end vi nogensinde har set, og vi ser, at der er mange flere børn, der lider af underernæring. Det er lige nu, der skal ske noget, ikke om et halvt år, siger Mimi Jacobsen. Hun påpeger, at det er en rigtig hårdt prøvet befolkning, der nu skal samle kræfter til at klare endnu en krise. - Der er mange grunde til at flygte fra Somalia, men nu er denne her tørke altså kommet oveni. Det er jo helt fortvivlende, når man hører om børn ned til fem år, der kommer vaklende ind i flygtningelejrene, siger hun. Og selvom Somalia altså er dobbeltramt, er det ikke det eneste land, der bliver ramt af manglen på vand. Hele Afrikas Horn er truet af en sultkatastrofe, der omfatter næsten 10 millioner mennesker. Siden efteråret 2010 har det ikke regnet i store dele af Somalia, Kenya, Uganda, Djibouti og Etiopien, forklarer Anders Ladekarl. Han sammenligner den truende hungersnød med den katastrofale hungersnød, der ramte Etiopien i 1980'erne, og som blandt andet gav anledning til de store Band Aid og Live Aid-støttekoncerter. - Det her har den samme udviklingstendens. Men det er en katastrofe, som kan forhindres med masser af vand og mad. Men hjælpen skal sættes ind nu, for ellers så får vi de udspilede maver, og så får vi massedøden som følge af hungersnød, siger han. Og man kan nå langt med meget lidt netop nu, påpeger Mimi Jacobsen. - Det koster to kroner og femoghalvfjerds øre at give et barn den højkaloriemad, de har brug for, når de er helt ude på kanten. Det, og lidt vand med salt, det er alt hvad der skal til. Og det er det, der gør forskellen på, om børnene dør eller overlever, siger hun.",- De kan ikke gøre andet end at flygte,http://dr.dk/nyheder/udland/de-kan-ikke-goere-andet-end-flygte,2011-07-06 13:34:00+00:00
2011-06-11T21:19:00+00:00,"Folketingets ombudsmand Hans Gammeltoft-Hansen var ifølge Politiken søndag i 1990 hemmelig kilde til flere afslørende artikler i Weekendavisen om tamilsagen, der senere kostede den daværende borgerlige regering livet. Det kan man læse i en kommende bog om Politikens nu afdøde chefredaktør Tøger Seidenfaden. Seidenfaden var chefredaktør for Weekendavisen i begyndelsen af 1990'erne, da avisen bragte en række opsigtsvækkende artikler om tamilsagen. I artiklerne refererede avisens nu afdøde journalist, Nils Ufer, hvad embedsmænd sagde under afhøringer bag lukkede døre, hvor undersøgelsesretten granskede, hvem der havde ansvaret for, at tusinder af tamilske flygtninge ikke havde fået opfyldt deres retskrav på familiesammenføring. Tøger Seidenfaden døde i januar, men nåede at give interview til den nye portrætbog. Og i bogen afslører han, at Folketingets ombudsmand var den centrale kilde bag Weekendavisens artikler, skriver Politiken. - Jeg ville ikke have trykt historien i Weekendavisen, hvis Nils Ufer ikke havde fortalt mig kilden. Han fortalte mig om Gammeltoft-Hansens rolle, og jeg vidste, at det var ombudsmanden, der var Ufers kilde, fortæller Seidenfaden i bogen. Hans Gammeltoft-Hansen har netop bebudet sin afgang som ombudsmand senest ved udgangen af januar 2012. Han siger til Politiken, at han kendte Nils Ufer, og erkender, at de to flere gange talte om tamilsagen, og at han gav oplysninger til Nils Ufer. - Bagefter indså jeg, at jeg ikke havde været så påpasselig, som jeg skulle have været, og det tog jeg ved lære af. Og jeg kan jo ikke sige andet i dag, end at jeg beklager det, siger Gammeltoft-Hansen til Politiken. Ombudsmanden var ikke selv til stede ved de fortrolige afhøringer, men fik sin viden, fordi de involverede fortalte ham om det, efter han selv var færdig med sagen. Professor i forvaltningsret ved Københavns Universitet, Michael Gøtze, der har forsket i ombudsmandsinstitutionen, mener ikke, at det er graverende, at Hans Gammeltoft-Hansen var hemmelig kilde. - Man kan argumentere for, at det var det rigtige at gøre, fordi der var tale om en så alvorlig sag og af så stor offentlig interesse, siger han til Politiken. Ifølge Michael Gøtze kan kun et folketingsflertal fyre ombudsmanden, hvis der ikke er tillid til ham. Venstres gruppeformand Kristian Jensen vil ikke fyre Gammeltoft-Hansen, men opfordrer ham til selv at tage konsekvensen af sin åbenmundethed: - Ombudsmanden skal stå som symbolet på upartiskhed, etik og urørlighed. Uanset om det er bevidst eller uforsigtighed, er det en alvorlig sag at referere fra retsmøder, og Gammeltoft-Hansen skal gøre op med sig selv, om han skal bestride jobbet den sidste tid, siger Kristian Jensen til Politiken. Det ønsker ombudsmanden ikke at kommentere. Dansk Folkepartis leder Pia Kjærsgaard kalder det over for Politiken ""uanstændigt"", at Gammeltoft-Hansen har videregivet oplysninger. Også Politikens afdøde chefredaktør Tøger Seidenfaden får hård kritik for sin åbenmundethed, fordi han i bogen bryder pressens pligt til at beskytte kilder.",Ombudsmand var hemmelig kilde i tamilsagen,http://dr.dk/nyheder/politik/ombudsmand-var-hemmelig-kilde-i-tamilsagen,2011-06-11 21:19:00+00:00
2011-04-20T13:28:00+00:00,"Selv om Algeriet er en del af Den Arabiske Liga, der støtter Natos flyveforbud over Libyen, støtter landet også Gaddafi med våben. Det oplyser flere kilder til DR Nyheder. Våben og lejesoldater krydser regelmæssigt den Gaddafi-kontrollerede grænse fra Algeriet til Libyen. - Flere libyske flygtninge har fortalt mig, at de har set store lastbiler med ammunition og soldater. Det er førstehåndsfortællinger, for de har boet i bjergene, hvor der er frit udsyn til grænsen, oplyser Mads Lindegård fra Folkekirkens Nødhjælp. Mads Lindegård går ud fra, at regeringen i Algeriet kender til våbentransporten. - Det er svært for mig at bekræfte, om Algeriet officielt tillader det her, men faktum er, at tropper og militært isenkram kommer ind over den officielle grænseovergang til Libyen. Så det ville være meget svært for mig at se, hvordan Algeriet ikke kan være klar over, at det her sker, siger Mads Lindegård. De konservatives udenrigsordfører, Naser Khader, er ikke overrasket over udmeldingen fra Folkekirkens Nødhjælp. - De rygter har været der før. Og det skulle ikke undre mig, for Algeriet er det eneste naboland, som Gaddafi stadig er gode venner med, og Algeriet er ikke interesseret i, at revolutionen udvider sig til Algeriet, siger han. Den 22-årige libyske Muhammed Al-Barasi, der sammen med sin familie flygtede fra Libyen til Schweiz for 11 år siden, bekræfter over for DR Nyheder, at våbentransporten finder sted. - Vi ved gennem vores kontakter i Libyen, at våben bliver transporteret over Algeriet og ind i Libyen for at understøtte Gaddafis styrker, siger han. Formand for frihedsgruppen The Libyen Observatory i København, Mustafa Ali, bekræfter også våbentransporten. Han fortæller endvidere, at Algeriet har forsynet Gaddafi med kampfly. Naser Khader går ligesom Mads Lindegård ud fra, at den algeriske regering kender til transporten over grænsen, men understreger at det ikke nødvendigvis er den algeriske regering, der står bag transporten. - Det er helt sikkert, at Algeriet kæmper på Gaddafis side, men spørgsmålet er, om det er frivillige lejesoldater, eller om den algeriske regering er inde over. Det er ikke til at vide. Men selvfølgelig ved regeringen, at de her transporter finder sted, siger Naser Khader. Udenrigsordføreren mener, at situationen skal undersøges. - Hvis det er korrekt, skal både Den Arabiske Liga og EU-landene påtale det og tale med store bogstaver over for den algeriske regering, siger han. Venstre og Det Radikale Venstre er enige med Naser Khader. Både Nato og FN bør skride til handling nu, mener udenrigsordfører for Det Radikale Venstre, Niels Helveg Petersen. - Hvis det er rigtigt, er det et meget stort udenrigspolitisk problem, for det er en alvorlig krænkelse af FN-vedtagelsen. Nato bør, som ansvarlig for operationen, sammen med FN rette henvendelse til regeringen i Algeriet, siger han. Også Venstres udenrigsordfører mener, at det internationale samfund bør handle. - Det er dybt alvorligt. Vi må straks have FN og Den Afrikanske Union til at kigge på det. De må tage fat i Algeriet og få klarhed for, om det er sandt, og hvis det er sandt må det få konsekvenser både i forhold til den Afrikanske Union men også i forhold til FN, siger Michael Aastrup Jensen.",Algeriet støtter Gaddafi militært,http://dr.dk/nyheder/udland/algeriet-stoetter-gaddafi-militaert,2011-04-20 13:28:00+00:00
2007-10-26T19:48:00+00:00,"Et massivt flertal i Folketinget siger nej til asyl til de afviste irakiske asylsøgere, viser en undersøgelse lavet af TV AVISEN. Der befinder sig i øjeblikket 464 afviste irakere og deres børn i asylcentrene. Skal de have asyl - enten ved særlov eller fordi de nu har været her så mange år, at de reelt har ret til permanent ophold? Ja siger De Radikale, Kristendemokraterne, Enhedslisten og SF - Lige nu kan de simpelthen ikke tage tilbage til Irak. Fortsætter det, så skal de selvfølgelig være i Danmark. Man kan ikke smide mennesker ud, som har haft hele deres barndom i Danmark, siger SF's integrationsordfører Kamal Qureshi. - Nej, sendt dem hjem, så snart det er muligt, mener et massivt flertal bestående af Venstre, Dansk Folkeparti, Ny Alliance, Konservative og Socialdemokraterne. - Det skal de, fordi man har behandlet deres sag og givet dem afslag på asyl. Og uanset at de har anket afgørelsen, har de stadigvæk fået afslag, siger De Konservatives integrationsordfører Henriette Kjær. Ny Alliance vil lukke centrene og lade de afviste asylsøgere bo og arbejde udenfor - men hjem skal de. Hvad siger partierne til de millioner af irakiske flygtninge i og omkring Irak, hvor FN har opfordret Danmark til at modtage 66 såkaldte kvoteflygtninge fra området? Giv flere irakere beskyttelse og asyl i Danmark, siger De Radikale, Kristendemokraterne, SF og Enhedslisten. Nej, løs problemet lokalt, eventuelt med flere danske kroner, siger Socialdemokraterne, Venstre, Dansk Folkeparti, Ny Alliance og de Konservative. - Vi giver altså ikke asyl, fordi der er uroligheder i Irak, eller man sådan generelt er utryg ved at være der, siger Henriette Kjær fra De Konservative.",Massivt flertal mod asyl til irakere,http://dr.dk/nyheder/massivt-flertal-mod-asyl-til-irakere,2007-10-26 19:48:00+00:00
2011-02-28T07:49:00+00:00,"Da Susanne Bier i 1995 lavede sin svenske film ""Pensionat Oskar"", blev instruktørens anstrengelser belønnet med pæne anmeldelser og et nogenlunde pænt billetsalg. Godt 15 år senere og forlængst flyttet ud af de snævre rammer på det svenske pensionat kan det slås fast, at Susanne Bier har fået langt bedre relationer til Oscar end til Oskar. Statuetten for ""Hævnen"" er en formidabel anerkendelse til en instruktør, der for længst har etableret sig i en klasse, hvor hun ikke blot sælger billetter i de danske biografer, men også er en hel masse ved musikken uden for Danmarks grænser. Susanne Bier tog efter sin studentereksamen til Jerusalem for at studere religion. Nogle måneder senere skiftede hun til arkitektur og havde dermed taget et afgørende skridt ind i kunstens og kulturens verden. I 1983 blev hun optaget på filmskolen i København, og fire år senere kunne hun skrive ""instruktør"" på sit visitkort. Hun lavede sin første spillefilm, ""Freud flytter hjemmefra"" i Sverige, hvor hun også mødte sin senere ægtefælle, den svenske skuespiller Philip Zandén. I 1999 fik Bier sit helt store gennembrud med spillefilm nummer fire, ""Den eneste ene"". Den elegante og veldrejede komedie solgte over 840.000 billetter i de danske biografer. Tre år senere fulgte dogme-dramaet ""Elsker dig for evigt"". Efter manges opfattelse hendes bedste film, der samtidig markerede begyndelsen på et succesrigt samarbejde med manuskriptforfatteren Anders Thomas Jensen, som også har bidraget til ""Hævnen"". - Hun tør tage fat i de store følelser, og hun er ikke bange for dramaet. Hun kan håndtere det med sin store sans for den menneskelige psyke, siger Anders Thomas Jensen om sit samarbejde med Susanne Bier. I sine seneste film har instruktøren kredset meget om konflikterne i familien og det nære samfund, stillet over for globale konflikter på det politiske og humanitære plan. Når balancen også rummer en højt udviklet personinstruktion, bliver resultatet som hovedregel stærke og bevægende dramaer med stor underholdningsværdi. Film, der er blevet betegnet som ""mainstream-kvalitet"". På sin vis påfaldende, at ""Hævnen"" ikke engang blev nomineret, da Robert-prisen skulle uddeles for sidste års bedste film. En Bodil blev den senere Oscar-vinder nomineret til, men uden at komme til tops. Og dog: Oscar, verdens mest prestigefyldte filmpris, har sine særlige spilleregler. Dem ""efterlever"" Susanne Bier med fortællinger, der har lånt langt mere fra amerikansk filmtradition end fra eksperimenterende europæisk filmkunst. - Jeg vil gerne, at folk har fået noget at tænke over, når de forlader biografen. Men der skal samtidig være en følelse af håb og tro på, at det enkelte menneske kan handle på en måde, der gør en forskel. Jeg laver ikke film, der giver folk lyst til at springe ud fra den nærmeste bro bagefter, sagde hun for nylig i Los Angeles ifølge nyhedsbureauet AFP. Susanne Biers jødiske forældre kom til Danmark som flygtninge i 1930'erne. Hun taler så vidt muligt med dem hver eneste dag, men har ofte understreget, at hendes jødiske rødder primært giver hende et stærkt kulturelt tilhørsforhold. Den nybagte Oscar-vinder fyldte 50 sidste år og bærer bestemt sin alder på en måde, som hun kan være stolt af. Instruktøren har to børn fra tidligere ægteskaber. I dag lever hun sammen med producenten og komponisten Jesper Winge Leisner. Kilde: Ritzau Bedste ikke-engelsksprogede udenlandske film ""Hævnen"" - Susanne Bier. Bedste film ""Kongens store tale"" Bedste skuespiller Colin Firth: ""Kongens store tale"" Bedste skuespillerinde Natalie Portman: ""Black Swan"" Bedste instruktør Tom Hooper: ""Kongens store tale"" Bedste kvindelige birolle Melissa Leo: ""The Fighter"" Bedste mandlinge birolle Christian Bale: ""The Fighter""¨ Bedste manuskript David Seidler: ""Kongens store tale""",Portræt: Bier laver mainstream-kvalitet der bevæger,http://dr.dk/nyheder/kultur/portraet-bier-laver-mainstream-kvalitet-der-bevaeger,2011-02-28 07:49:00+00:00
2013-10-10T12:52:00+00:00,"Hun er rundet af de rå, ubarmhjertige egne af Pakistan. Født mellem bjergtinderne og den brusende Swat-flod, mellem plantagerne hvor ferskerne hænger frodigst og smager bedst - Malala er et barn af naturen. Og lige så naturligt som hun plejede at lege ved floden, lige så naturligt kom det til hende at sige nej til de undertrykkende og middelalderlige mørkemænd, der invaderede hendes elskede dal. Engang kom der turister og stod på ski i det ""pakistanske Schweitz"", som Swat blev kaldt. Men en dag ankom de langskæggede mænd med kalashnikovs på pickup-biler. De brændte pigeskoler og piskede kvinder i al offentlighed. Og selvom de officielt blev drevet på flugt og arresteret af det pakistanske militær i 2009, er de der stadig. I hvert fald deres tankesæt. Også ""drengen"", som Malala kalder den mand, der den 9. oktober 2012 trængte ind i hendes skolebus og skød hende. - Han er stadig på fri fod. Til gengæld sidder skolebussens chauffør stadig fængslet. Det er så uretfærdigt, og det vil jeg ændre, siger Malala i telefon fra New York. Talebaneren, der skød Malala, var sjældent upræcis - en dårlig skytte og heldigvis for det. Selvom han sendte tre kugler mod hende og hendes veninder i skolebussen fra tæt hold, formåede han ikke at få dem til at tie. Tværtimod er Malala nu tilbage på verdensscenen efter et længere hospitalsophold i Storbritannien. I dag bor hun i Birmingham, hvor hun går i skole og spiller cricket. ´ - Men det bliver ikke til så meget, for det regner hele tiden i Birmingham, siger hun. Og sandheden er vel, at hun har travlt med en hel del andre og vigtigere sager end cricket. Hun er nomineret til adskillige internationale priser og har allerede vundet flere for hendes kamp for uddannelse til alle - også piger i traditionelle kulturer som hendes egen i Swat-dalen. Mange ser hende som en teeangeheltinde. Men i kulissen står den virkelige helt, hendes far. For uden ham og hans egen hårdnakkede kamp og forsvar for kvinders ret til at gå i skole over for familiemedlemmer og folk i ældsterådet, havde det været umuligt for Malala. I Pakistan er det kun de færreste piger der går i skole, arbejder eller forlader huset uden familieoverhovedets tilladelse. - Min far har hele tiden støttet mig, men også været en inspiration. Han stod fast, selv når det var med livet som indsats. Jeg tror ikke, at min kamp havde været mulig uden hans opbakning, fortæller Malala. - Så hvad vil din besked være til alle de piger i Pakistan, hvis familier nægter dem skolegang? - At de skal blive ved med at kæmpe og gøre opmærksom på deres rettigheder. Men der skal også arbejdes på at ændre folks og samfundets holdning. For der vil altid være nogen, der nægter piger adgang til uddannelse uanset hvor mange skoler, der er til rådighed. - Hvordan vil du konkret nå ud og ændre mændenes tankesæt? De mænd, der tror, at de virkelig handler i god tro, når de forbyder deres kvinder at uddanne sig? - Disse mennesker har misforstået islam, fordi de tror, at islam ikke giver piger rettigheder. Fordi mullaherne prædiker kun om jihad og om at kæmpe. De fortæller os ikke om den rigtige islam. Om hvordan vi skal leve, hvordan vi skal være, hvordan vi skal være gode mod hinanden. De fokuserer ikke på vores almindelige liv. Jeg synes, at de må fortælle, hvor vigtigt det er at behandle alle lige og med tolerance og harmoni, siger Malala. Den 14. januar 2009 blev hendes far nødt til at lukke sin skole - Malalas skole - fordi Taleban truede med det værste, hvis ikke områdets skoler blev lukket. Malala var ulykkelig og stirrede på den skoleuniform, hun ikke havde brugt længe. Taleban var lykkedes med at true pigeeleverne i Swat til ikke at være så synlige i uniformer. Malala gemte således skoletasken, når hun gik til skole i almindeligt tøj. Senere i det forår kom en video frem, hvor en kvinde i en heldækkende burka blev pisket offentligt for at være gået uden for døren. Da indgik de pakistanske myndigheder en fredsaftale med Taleban i Malalas hjemstavn. Men den holdt ikke, og derefter begyndte det pakistanske militær en offensiv mod islamisterne. Malala og hundredetusindevis af andre borgere fra Swat var tvunget til at flygte i ugevis. Da de nogle måneder senere vendte tilbage var det til ruiner og øde gader. Jeg kørte dengang med en busfuld flygtninge fra en støvet og uværdig lejr i Peshawar tilbage til deres frodige dal. Jublende vendte de tilbage til deres ferskenlunde og huse og delte kassevis af gratis ferskner rundt af bar glæde. ""Welcome, welcome to Swat,"" råbte en ældre mand. Men Taleban og kampen mod dem havde efterladt sine spor. Fysiske såvel som mentale. Jeg så udbombede skoler, hvor jeg fandt læreres møjsommeligt noterede fraværslister og kladdehæfter fra en matematiktime. Og folk som Malala og hendes familie var skeptiske. Var Taleban nu drevet på flugt? To år senere, faktisk den første dag Malalas analfabetiske mor gik i skole for endelig at lære at læse og skrive, blev Malala skudt i hovedet af Taleban. Det var straffen for at sige sin mening om Taleban og uddannelse til piger i diverse pakistanske medier. Pigen fra Swat er blevet verdenskendt. I begyndelsen var hun mest kendt i Pakistan, hvilket fik Taleban til at true hende og endeligt udføre attentatet mod skolebussen. I dag siger Malalas gamle skoleinspektør, at i takt med at hendes popularitet vokser, bliver frygten i klasseværelserne også større. - Er alle de priser du vinder på nogen måde en hæmsko for dit arbejde? Hvad tænker du, når din gamle skoleinspektør siger sådan? - Hvis alle glemmer Malala og hendes berømmelse, siger hun som om, det slet ikke er hende, der taler, så vil situationen stadig være den samme. Hvis vi fjerner ordet Malala, så vil Taleban ikke stoppe med at kidnappe folk. Derfor skal jeg stadig tale om det her, jeg må fortsætte med at kæmpe for det her. Jeg tror ikke, at det vil skade nogen men mere komme mennesker til gode. Bag enhver piges succes står en mand. Sådan kunne udtrykket i hvert fald lyde i Malalas og andre pakistanske pigers tilfælde. Hvis hun vinder Nobels Fredspris, burde en del af æren tilfalde hendes omsorgsfulde og progressive far, der i årevis - uden særlige forbindelser, indflydelse eller penge på lommen - har forsvaret sin beslutning om at lade Malala gå i skole. Og er blevet ved med at åbne nye skoler i Pakistans glemte dal. Til gengæld har han en datter, der drømmer om at blive kvindelig leder i Pakistan. En ægte og ærlig politiker, der vil ""korruptionen til livs."" - En dag vender jeg tilbage. Jeg vil gerne være politiker. Det er selvfølgelig svært, fordi hvis en kvinde vil være politiker, skal hendes far have været politiker inden. Det er svært for fattige, ikke-magtfulde folk. Derfor bliver det svært for mig, men jeg vil kæmpe, siger Malala.","Malala - pigen, der ikke ville tie",http://dr.dk/nyheder/udland/malala-pigen-der-ikke-ville-tie,2013-10-10 12:52:00+00:00
2011-02-21T13:57:00+00:00,"Efter revolutionerne i Tunesien og Egypten og med igangværende protester i Libyen, Yemen og Bahrain, så har EU´s udenrigsministre rigeligt at se til på dagens EU-udenrigsministerrådsmøde i Bruxelles. Ministrene indledte deres drøftelser søndag aften. Men det, der skulle have været en strategisk diskussion om den fremtidige demokratiproces i Tunesien og Egypten, endte i stedet med at være en diskussion om, hvordan EU skulle håndtere urolighederne i Libyen. Og frem for alt, hvordan EU skulle håndtere den libyske trussel om at slække på grænsekontrollen i landet og dermed åbne for en betydelig flygtningestrøm fra Libyen mod Europa? Når det gælder volden i Benghazi og Tripoli, så er der naturligvis kun én mulighed for EU-udenrigsministrene. Volden fordømmes og EU opfordrer i stedet til dialog med demonstranterne. Synspunkter som egentlig burde være en selvfølge. Men i praksis krævede det faktisk en længere drøftelse, før EU-landenes udenrigsministre søndag aften var enige om en erklæring om begivenhederne i Libyen. Enkelte lande - med Italien i spidsen - var bekymrede for, om EU massive støtteerklæringer til demokrati-demonstranterne, ville puste yderligere til uroen i Libyen. Og det ønsker Italien ikke af flere årsager. Dels er Italien klar over, at hvis Libyen åbner for flygtninge-strømmen, så vil netop Italien være blandt de lande som først bliver ramt. Det skete med de mere end 5.000 personer som på få dage ankom til den italienske ø, Lampedusa - og det kan ske igen, hvis Libyen slækker på grænskekontrollen. Og derudover har Italien betydelige økonomiske interesser i Libyen, som Italien før første verdenskrig besatte i 30 år. Libyens centralbank ejer fire procent af aktierne i den italienske bank, Unicredit. Til gengæld har Unicredit som den eneste vestlige bank lov til at drive bankvirksomhed i Libyen. Og det italienske olieselskab Eni er meget aktiv i Libyen. Mens fordømmelse af volden og opfordring til dialog, reform og demokrati er en selvfølge, når EU-udenrigsministrene mødes, så er det store spørgsmål for ministrene, hvordan EU skal kunne bidrage til den videre demokrati-udvikling i regionen. Det emne står centralt for udenrigsministrenes diskussioner mandag. EU har en såkaldt naboskabspolitik. For øjeblikket er den i langt højere grad vendt mod naboerne i øst end naboerne i syd. Seks EU-lande - deriblandt Frankrig, Spanien og Grækenland - har forud for mødet skrevet et fælles brev til EU´s udenrigspolitiske chef, Catherine Ashton. I brevet peger landene på, at der i EU´s naboskabsprogram ef afsat godt 13 kroner pr egypter pr år - mens EU i naboskabsprogrammet overfor Moldavien bruger knap 190 kroner pr år per indbygger i Moldavien. De seks lande, Frankrig, Spanien, Grækenland, Slovenien, Malta og Cypern anser, at hvis EU skal bidrage til demokratiseringsprocessen i Nordafrika, så skal der afsættes flere penge til at hjælpe nabolandene mod syd. Men spørgsmålet er, hvad pengene skal bruges til? Dels vil EU-landene gerne støtte civilsamfundet i landene. Det kan være alt fra demokratigrupper til NGO´er inden for områder som menneskerettigheder, miljø osv. EU-landene vil også gerne hjælpe med at sikre, at der afholdes frie og fair valg. EU-landene hjælper gerne med at reformere justitsvæsenet i landene. Den Europæiske Investeringsbank (EIB) kan aktiveres og hjælpe landene med billige lån til investeringer som kan få gang i den økonomiske vækst i området. Og så vil EU ikke overraskende meget gerne samarbejde med landene om grænsekontrol og kriminalitetsbekæmpelse. En mere overordnet EU-strategi overfor naboerne i Nordafrika ventes drøftet på EU-topmødet i Bruxelles i slutningen af marts.",EU søger ny strategi efter revolutionerne,http://dr.dk/nyheder/indland/eu-soeger-ny-strategi-efter-revolutionerne,2011-02-21 13:57:00+00:00
2012-09-03T06:00:00+00:00,"Hver gang jeg møder Ginette, tænker jeg: Du har tabt dig, hvordan bærer du dig ad (jeg ved alt for godt, hvordan hun bærer sig ad)? Selv bor jeg på et beskedent men pænt lille hotel i Petionville, den rige bydel oppe i skyerne over Port-au-Princes tre millioner svedende, sultende, lidende håbløse fattige. Spiser 2-3 måltider om dagen, vælger omhyggeligt, hvad der falder mig ind fra et menukort båret frem af en hvidjakket tjener. Tager måske en øl til, måske et glas hvidvin. Løber en morgentur i kvarteret, mens solen går op over de sovende på fortovet - selv til Petionville når menneskeligt vraggods fra de nedre bydele op. Glæder mig i det stille over, at have tabt et par kilo. Ginette. Ginette er kulsort skind og ben. Hun har tabt sig igen og ved ikke, at man kan glæde sig over det. Denne gang finder vi hende drivende våd ude i en mangrovesump nogle kilometer ud ad den solbagte kystvej ud ad Port-au-Prince i retning af Saint Marc, i retning af den dejlige strand, hvor dem fra Petionville, de FN-ansatte, de hvide eller kaffefarvede nyder et glas kølig chardonay under parasoller i vandkanten. Strandgæsterne suser glade ud af vejen, forbi lejren Camaran Deux (sultelejren, som den hedder i mit hoved), forbi de plastikpjalter og bambuspinde, der udgør Ginettes skjul mod sol, storm og regn. Man undgår ikke at se dem, lejrene, de ligger som perler på en snor langs kystvejen, op ad de golde, stenede, grå-brune bjergsider. Hjemsted for tusinder og atter tusinder af mennesker. Flygtninge fra jordskælvet 12. januar 2010, som søgte ud af deres ødelagte by, slog sig ned i intetheden under solen og aldrig har kunnet komme videre. Man kommer nemlig ikke videre, hvis ens tilværelse er sunket i grus, og man hverken har penge, uddannelse eller viden til at genskabe et liv. Strandgæsterne ser ikke Ginette. Hun ser ikke dem. Hun går rundt i vandkanten mellem mangrovernes luftrødder med sin grønne spand. Snapper en lille krabbe. Prøver at snuppe en lille fisk med hænderne. Hov, den slipper væk. Spanden er kvartfuld med boblende, slimede væsener efter ti timer under den nådesløse sol. Hun fortæller, at hun normalt prøver at sælge noget af fangsten på markedet, så hun kan købe lidt majs, ris eller bønner til børnene. Det kan hun næsten ikke længere. Prisen på den slags er gået vejret i den sidste tid. Sådan noget er uden for rækkevidde nu. De kommer til at spise en eller anden slags stuvning af spandens indhold, hvis de skal spise i dag. Ingen har fortalt Ginette, at høsten er slået delvist fejl i USA. At milliarder af tons majs og sukkerrør bliver omdannet til bilbrændstof i stedet for til menneskeføde. At der ude under horisonten sejler gigantiske fragtskibe i pendulfart mellem Brasilien og f.eks. Danmark med næringsrig soja til at fodre svin. Ginette har sin kvartfulde spand og trasker op ad et støvet spor gennem mangroverne, op til sultelejren. Op til stenskråningen, hvor de holder til, hendes ti børn. Nogle små, nogle store. De store er selv begyndt at få børn. Nye Ginetter. Hvad med fædrene til alle de børn, spørger jeg? Det ved hun ikke, dem kender hun ikke. Det er bare nogle mænd, der kommer krybende, når det bliver mørkt, gør deres ting og forsvinder ud i natten igen. Sådan har det altid været, fortæller hun. Vil hun gerne have så mange børn? Det er Guds vilje, siger Ginette, med det mantra man hører i HELE den tredje verden som svar på netop DET spørgsmål. Prævention? Det har hun aldrig hørt om. Heller ikke hendes store datter, som nu har tre børn selv. Et af dem døde. Vi samlede jo ind i Danmark, dengang i 2010. Til jordskælvsofrene, til alle Port-au-Princes Ginetter og deres børn. Hvad skete der med de penge? Var det spild af medfølelse og penge? Svaret er, at Ginettes liv ikke er blevet bedre af det. Hendes liv, der altid har været elendigt efter alle de kriterier, vi ville stille op for et godt liv, blev endegyldigt ødelagt af jordskælvet. Dengang havde hun en lille hytte inde ved Cite Soleil - en af verdens mest brutale slumbyer. Usselt, usselt - men et sted, som var hendes eget, hvor hun kunne lukke en dør. Have en flig af privatliv for sig og sine. Det tog jordskælvet væk. Det hele faldt sammen. Mennesker, hun elskede og støttede sig til, døde eller blev lemlæstet. Senere kom hun herud på bjergsiden med de nøgne unger. Da vi mødte hende første gang i marts 2010 havde de ikke spist i over en uge, vandforsyningen var netop blevet afbrudt, de gennemlevede en langsom død. Så kom hjælpen, måske blandt andet takket være dansk medfølelse og penge. De fik et par vandhaner i lejren. En lille skole. Et fællesskøkken. Nogle sække ris og bønner. De overlevede nogen tid, et år, halvandet år på, at verden stadig kunne huske Haiti. Den tid er ovre nu, der kommer ikke mere hjælp til sultelejren Camaran deux ved kystvejen mod Saint Marc. De må selv finde ud af det nu, ligesom de (ikke) gjorde i begyndelsen. Ginette er ikke længere på international overførselsindkomst. Hun har sine hænder, en solbagt, beskidt mangrovesump. Nogle krabber og småfisk. Og ansvar for ti tomme maver. Se det hele i Horisont i aften kl. 21.55 på DR1.",Beretning fra Haiti: Ginette og det store jordskælv,http://dr.dk/nyheder/udland/beretning-fra-haiti-ginette-og-det-store-jordskaelv,2012-09-03 06:00:00+00:00
2012-03-12T15:54:00+00:00,"- De slog civile ihjel på militærhospitalet. Over de svungne, sorte øjenvipper ligger den blå skygge som giver ansigtet farve - hun har også plukket øjenbrynene med sirlig præsision og forsøgt at dække de sporadiske fregner med et lag pudder. Mens hendes mund former sig i et smil, farer øjnene nervøst rundt i rummet - måske en vane, hun har tillært sig for at overleve som læge i hvid kittel på det syriske militærs hospital i Homs - byen, der de seneste måneder har været centrum for folkets oprør mod præsident Bashar al-Assad, og som er blevet brutalt slået ned med morterer, artelleri, snigskytter og isolation. Men nok er oprøret slået ned i Homs. Det er ikke slået ihjel. Det lever lige her foran mig, hos den kvinde, jeg sidder overfor, i hendes nervøse øjne, der bærer vidne om, hvad regimet gør ved folk. Jeg må ikke skrive hendes rigtige navn, for hendes familie bor stadig i Syrien, så vi kalder hende Rahme. Jeg møder hende på et hospital i det nordlige Libanon, hvor hun har taget kitlen på for at hjælpe de sårede landsmænd, der strømmer ind fra konflikten på den anden side af grænsen, som hun selv flygtede fra. Ifølge en hjælpeorganisation i Tripoli i Libanon er over 1400 familier flygtet til det nordlige, og der er flere flygtninge i området ved Bekaa-dalen i det nordøstlige Libanon. Rahme arbejdede tre år på Homs Militærhospital som læge, indtil hun for to måneder siden stak af fra sin kontrakt. For det, der foregik på hospitalet efter revolutionen der begyndte for snart et år siden, kunne hun ikke længere være vidne til. - Hospitalet fungerede også som et fængsel, og i begyndelsen - før efterretningstjenesten lukkede visse afdelinger af - kunne jeg følge med i, hvad der foregik, fortæller Rahme. For nok blev der behandlet sårede syriske soldater. Men Rahme så mange demonstranter og folk fra den Frie Syriske Hær, der blev taget ind til ""behandling"". - Jeg så det lige foran mig. Jeg så min nabos søn ankomme til hospitalet, skudt i benet. Beskeden fra hospitalet til hans forældre var dog, at han var død af skud i hovedet. Det, som militæret gjorde var, at når de havde fået fat i demonstrater eller folk fra oppositionen, skød de dem simpelthen på hospitalet, siger Rahme. Andre læger og hende selv begyndte at gøre indsigelser. - Derefter lukkede de nogle af afdelingerne. Jeg kunne ikke længere komme ind, dér hvor efterretningstjenesten holdt til, siger hun. Den sidste måned kunne hun end ikke være på sin egen afdeling og stemningen vendte sig mod hende. Hun blev mistænkt for at hjælpe oppositionen, hvilket såmænd var en rigtig anklage. Derefter forlod hun jobbet og har hjulpet på et felthospitalt i Homs, indtil hun ankom illegalt til Libanon. Hvis hun var rejst over grænsen ved tjekposterne, ville hun være blevet arresteret, fordi hun har misligholdt kontrakten med militæret. Men der er også masser af arbejde, hvor Rahme er nu. På flere af Tripolis private hospitaler ligger der sårede syrere. På en stue ligger Mohammad med fem skruer i foden. Den blev omtrent sprængt til ukendelighed, da han forsøgte at hjælpe ofrene for et angreb i Babr Amra-kvarteret i Homs. Da kom et nyt angreb fra et militærkøretøj, fortæller han. Det er heldigt, at Mohammad stadig har sit ben, det var lige før det skulle amputeres. Men foden er det mindste, der optager Mohammad lige nu. - Jeg har ikke hørt fra mine familie, siden jeg forlod Homs. Vores hus er ødelagt, jeg ved hverken hvor mine forældre eller min kone og tre døtre er, siger Mohammad, der ellers har boet hele sit liv i Babr Amra og ernærer sig ved at være betonarbejder. Han har mistet to brødre under bombardementerne. Nu frygter han, at resten af familien er blandt dem, der er blevet slagtet af regimet. Han nævner navnene på fire familier, som han ved er blevet slået ihjel, og på nettet cirkulerer rædselsbilleder af børn, der er blevet skudt på klods hold og tændt ild til. En smuk lille pige med mørke krøller ligger f.eks. i sin lilla jakke og en del af hovedet er blodigt og ødelagt. Ingen ved præcis, hvad der er sket. - Hvad er det, folk venter på, regimet mere skal gøre?, spørger Abo Ehmad, en aktivist jeg har kontakt til i Homs og som har sendt nogle af billederne, der er taget i Karm al Zieton, som er en bydel i Homs. Og Mohammad på hospitalsstuen leder ikke længere efter familien. Han ved godt, hvor de er. - Hos Gud, som han siger. På en anden stue ligger Abu Sheher. Han blev skudt flere gange, da han forsøgte at køre en bil med brød ind i Babr Amra, siger han. Nu er to gennemsigtige slanger forbundet til hans mave - der løber tilsyneladende blod i den ene. Abu Sheher vender sig i smerte og fortæller, hvordan felthospitalerne i Homs fungerede. Der lå han først, inden han kunne blive transporteret ud- alene det skulle han vente over en uge på. - Børn og kvinder var blandt de dræbte. Men lægerne kunne intet gøre, hvis de var blevet skudt i hovedet. De blev bare lagt til side, og så måtte man begrave dem, når man nu kunne. Under de værste bombardementer kunne folk ikke gå ud i Homs, har flere aktivister fortalt mig. Kun når mørket faldt og angrebene stoppede, kunne de gå ud og i en fart få fundet mad og begravet dagens døde, inden angrebene begyndte igen. Jeg taler med aktivister over Skype hver dag fra forskellige steder i Syrien. Og for hver gang, jeg taler med dem, lyder de stadig mere håbløse og deprimerede. - Det hjælper jo ikke, at jeg forsøger at få information ud, beklager Abo Ehmad fra Homs. Han kan ikke forstå, hvorfor det internationale samfund, senest med Kofi Annan i spidsen, bliver ved med at søge dialogen med Assad-styret. For de fleste aktivister, oprørere, revolutionære og bevæbnede er tiden for en dialog med Assad for længst overskredet. For meget blod har flydt. På et af de hospitaler jeg besøger i det nordlige Libanon, møder jeg også lægen Abu Ibrahim. En ellers velstående læge fra en landsby i Latakia-provinsen, der nu er blevet en fattig og bange flygtning i Libanon. Abu Ibrahim satte i mange år sin lid til Bashar al-Assad og de reformer, han lovede. Og det på trods af, at Abu Ibrahim i sin egen praksis modtog torturofre fra fængslerne. - Jeg vidste godt, hvad der foregik, men jeg bildte mig selv noget andet end, jeg snød mig selv for at kunne holde det ud. Jeg håbede bare på det bedste, siger han. Men da revolutionen kom - også til hans lille by - fik han at mærke på egen krop, hvad Assads regime er i stand til. Han blev arresteret, fordi han gjorde sin lægegerning og behandlede alle - også sårede demonstranter. - Jeg sad i fængsel i 8 måneder, hvoraf to af dem var i afhøringssektionen, siger Abu Ibrahim og hiver op i buksebenet. Der er brændsår og knokler på benet, der vidner om brud. - Læger, jeg kendte, blev dræbt i torturkammeret. Vi fik elektricitet, og jeg kan ikke huske alle de metalting, de brugte, siger Abu Ibrahim. Hans kone fik et chok, da han kom hjem nytårsaften. - Hun troede, jeg var død for længst. Jeg var jo blevet taget og ofte kommer folk ikke hjem igen, siger han. Hvis lægen, jeg sidder overfor, er et billede på sindsstemningen i Syrien, varsler det ikke godt. Abu Ibrahim forklarer, hvordan han plejede at leve side om side og tage på picnic med alawitterne - den gruppe som Assad tilhører. Nu har han allermest lyst til at slå dem alle ihjel, fordi de holder liv i regimet, fordi de bakker op om Assad, siger han. - Jeg hader dem, jeg hader dem. Er de blevet sindssyge?, spørger han. Netop disse tanker kan være med til at puste til en sekterisk borgerkrig, hvis ikke konflikten bliver stoppet. Og så længe der cirkulerer billeder af nedslagtede børn, bliver hadet ikke mindre. - Det er det, Assad spiller på. Han gemmer sig bag sin egen befolkning, han splitter os, siger Abu Ibrahim.",- De slog civile ihjel på militærhospitalet,http://dr.dk/nyheder/udland/de-slog-civile-ihjel-paa-militaerhospitalet,2012-03-12 15:54:00+00:00
2010-09-07T12:17:00+00:00,"- En stemme på os er ikke spildt - det tror jeg derimod roligt, jeg kan sige, at en stemme på de andre partier er. Så kampklar var Anders Samuelsen, da han i dag fik slået et slag for sit partis mærkesager under dagens chat på dr.dk, hvor brugerne kunne stille ham spørgsmål. En del handlede om hans udtalelser om Dansk Folkeparti i regering, selvom han selv generelt ønsker at ""holde fokus på lavere skat, mere vækst, mere frihed og en bedre offentlig sektor"", som medstifteren af Liberal Alliance selv beskrev sine mærkesager. - Jeg er hverken borgerlig eller socialist. Hvorfor skal jeg ikke stemme på Helle Thorning som kommende statsminister, da den nuværende regering har skuffet gang på gang, og samtidig er der hele uroen i regeringen, spurgte en bruger ved navn Pia. - Fordi den røde fløj vil hæve skatterne og aldrig i deres vildeste mareridt kunne finde på at gennemføre reformer. LA vil være den kile, der sikrer, at VKO begynder at tænke i reformretningen, svarede Anders Samuelsen. Og sådan fortsatte det med spørgsmål og svar i en times tid, hvor politikeren modtog over 130 spørgsmål fra brugerne. Han kunne nu ikke nå at svare alle. Men DF var på banen flere gange: - I '09 garanterede du dine vælgere, at du vil ""blokere for"", at DF vil få ministerposter. Her i 2010 udtaler du, at det er et ""drømmescenarium"", hvis DF kommer i regering. Hvordan kan man med sådan en kovending have tillid til dine kommende udmeldinger, spurgte Zeki Laurent Sadic. - Det er kun et drømmescenarium, hvis DF som betaling for at sidde i ministerbiler til gengæld gennemfører vores politik (...) Vi er IMOD den stilstandpolitik, som bl.a. DF står for - derfor forsøger vi fremover at holde fokus på det politiske indhold fremfor på hvem, der sidder i hvilke biler, svarede Anders Samuelsen. En bruger ved navn Jan Kronborg ville vide, om det ikke bliver vanskeligt at få enderne til at nå sammen i et samarbejde med DF om ""ældrecheck, flygtning- og indvandrer frygt og en ligende LA pop-politik uden balance på budgetter"". Det spørgsmål fik Samuelsen til at levere en længere omgang: - LA pop-politik? Hvad mener du mere konkret. Alle vores tal stammer fra vismænd, velfærdskommission osv. Så der er vel ikke andre partier i Folketinget, der har mere saglighed og ekspertise bag deres tal end netop os, skrev politikeren. - Vi har givet bud på, hvordan man kan finde 80 milliarder - og det burde ikke tage så meget som 12 minutter for de andre partier at bakke op - men de vil desværre ikke. Det kan du være med til at ændre ved at stemme på os ved næste valg, svarede Anders Samuelsen. En bruger ved navn Søren T. var på jagt efter et svar om efterlønnen, som partiet vil afskaffe. Men tør Liberal Alliance gøre det, og lover Samuelsen at arbejde for at afskaffe den trods modstanden hos ""de etablerede og bange politikere""? - Vi arbejder dag og nat på at skaffe et flertal, så vi kan komme af med efterlønnen, svarede Anders Samuelsen. her.",LA: En stemme på os er ikke spildt,http://dr.dk/nyheder/politik/la-en-stemme-paa-os-er-ikke-spildt,2010-09-07 12:17:00+00:00
2010-05-03T05:06:00+00:00,"Storbritanniens polske samfund er igen kommet i skudlinjen. Denne gang på grund af det forestående parlamentsvalg, hvor tonen i indvandrerdebatten er blevet stadig mere skinger i takt med, at valgdagen torsdag nærmer sig. Debatten tog ekstra fart i kølvandet på Gordon Browns skæbnesvangre møde i den forgangne uge med pensionisten Gillian Duffy, der under hans besøg i hendes hjemby, Rochdale, gik i kødet på premierministeren. - Men alle disse østeuropæere, der kommer hertil, hvor strømmer de til fra, lød et af de anklagende spørgsmål til premierministeren, der i første omgang havde held til at afparere Duffys angreb. Minutter senere kom han imidlertid fra bagsædet af sin Jaguar og uvidende om, at mikrofonen på hans jakkesæt, endnu var tændt, til at beskylde den 65-årige kvinde, der livet igennem havde været en tro støtte af hans arbejderparti, Labour, for at være ""bigot"" - snæversynet, intolerant, grænsende til det småracistiske. Dermed var trolden ude af æsken. Og ingen steder er de mere opmærksomme på dette, end i London-bydelen Hammersmith, der har Storbritanniens største koncentration af polske indvandrere. I POSK, det polske kulturcenter på King Street, samles dagligt hundredvis af polakker, bosat i den britiske hovedstad. En del af dem tilhører den bølge af polakker, der under Anden Verdenskrig kom til landet som politiske flygtninge i kølvandet på den tyske og sovjetiske besættelse af deres hjemland. Andre tilhører den bølge, der kom til Storbritannien i kølvandet på Polens optagelse i EU i 2004. - Det er altid os, der skal tage skraldet, siger en af de ældre polske mænd, der sidder tilbagetrukket ved et bord i ølstuen på førstesalen af det polske kulturcenter i King Street. Han ønsker ikke at oplyse sig navn. ""Snak hellere med drengene"", siger han og peger over på de højlydte gruppe af unge mænd, der sidder oppe på barstolene og skyller den ene Zywiec-øl ned efter den anden. Det var unge polske håndværkere, som disse, den konservative leder, David Cameron, angreb, da han dagen efter Browns møde med enkefru Duffy, trak indvandrerkortet under den tredje og sidste partilederdebat i britisk tv. - Vi husker alle, hvad der skete, da Polen blev medlem af EU, sagde Cameron. - Vi fik at vide, at der ville komme 13.000 mennesker, og i virkeligheden var det nærmere en million, fortsatte den konservative leder i bestræbelserne på at vise de britiske vælgere, at han vil være hårdere over for indvandrerne, end både Brown og den tredje partileder, der kæmper om briternes stemme på torsdag. - Nick Clegg og Liberaldemokraterne kan ikke sno sig ud af dette. De har talt om omkring 600.000 mennesker, fortsatte Cameron. Længere nede ad King Street, forbi den polske boghandel og Polanka, den polske delikatesse, står de unge mænd forsamlet ude foran Knaypa, restauranten, hvor tjenerne farer rundt med dampende tallerkener af Zurek-suppe. - De kan sige alt, hvad de vil, siger Jan Jasnikowski, der ikke giver meget for de britiske politikeres angreb. Janiskowski er bygningsarbejder og har været i Storbritannien siden slutningen af 1990'erne. Dengang som illegal indvandrer, men efter Polens indtræden i EU blev han ""lovlig"". - Vi har brug for briterne, og de har brug for os. Bare se på Miliband-brødrene, siger han. Janiskowki henviser til den britiske udenrigsminister, David Miliband, og dennes lillebror, miljø- og klimaminister Edward Miliband. De er sønner af polske emigranter fra Warszawa i Polen, der kom til Storbritannien under Anden Verdenskrig.",Storbritanniens polakker for skud,http://dr.dk/nyheder/udland/storbritanniens-polakker-skud,2010-05-03 05:06:00+00:00
2010-04-13T08:38:00+00:00,"Dronning Margrethe tilhører de store årgange fra krigens tid. Hun fødes kort efter den tyske besættelse, ""far var umådeligt stolt af sin pige"", husker hun i dag. Alligevel må der en revision af tronfølgeloven til, før hun kan blive regent. Tronfølgeren studerer bl.a. arkæologi på universitetet og får en uddannelse i Kvindeligt Flyverkorps, inden hun møder sit livs udkårne. Hans navn er Henri Marie Jean André Greve de Laborde de Monpezat. Danskerne lærer ham at kende som ""Prins Henrik"". Den 10. juni 1967 følger Kong Frederik sin datter ind i Holmens kirke. Bruden har selv tegnet brudekjolen i samarbejde med modeskaberen Jørgen Bender. Og resten er historie: Parret får sønnerne Frederik og Joachim med et års mellemrum. I dag er de bedsteforældre til Prins Nikolai, Prins Felix, Prins Christian, prinsesse Isabella og lille-Prins Henrik. Sønnerne har akkurat som Dronning Margrethe giftet sig udenlandsk. Det gjorde Kong Frederik i øvrigt også. For en kongelig er det en fordel af gifte sig med en udlænding, der ikke kan vise sig af at have hængepartier i det danske. Det var en stor ulykke for Dronningen, da Prins Joachim lod sig skille fra prinsesse Alexandra. Men måden skilsmissen er foregået på, måden eks ægtefællerne formår at dele børnene på og den måde. hvorpå Prins Joachims nye familie med prinsesse Marie i dag fungerer, er en kilde til stor glæde for Dronning Margrethe. Kritikken af Kronprins Frederiks engagement i den olympiske organisation (IOC), sårede Dronningen, men statsbesøget i Vietnam I 2009 viste, hvor tæt Dronningen i dag er knyttet til Kronprinsessen og hvor fint Kronprinsen og Prins Henrik går i spænd. Dronning Margrethe har haft succes som regent i snart fire årtier. Det danske monarki er ikke bare verdens ældste, men også et af verdens mest populære. Kongefamilierne i Norge og England har oplevet, at der er grænser for folkets opbakning, mens den danske kongefamilie synes rundet af den danske muld. I Sverige håber man blot, at det kommende års bryllupper vil gøre den unge kongelige generation lige så populær som i Danmark. Det er ikke fordi, Dronning Margrethe er konfliktsky. Legendarisk er Dronningens bandbulle i nytårstalen fra 1984 om vores måde at modtage flygtninge og indvandrere på: - Så møder vi dem med vores små dumsmarte bemærkninger. Så møder vi dem med kølighed. Så er der ikke langt til kølighed og grovere metoder. Det kan vi ikke være bekendt. Dronningen har holdt fast i sig selv og sine cigaretter. Hun elsker stadig arkæologi. Glæden ved at tegne, male og skabe collager har hun ligeledes holdt ved fra barnsben. Og selv om mange længe så skævt til hendes kunst, så er det svært ikke at lade sig bevæge over hendes papirklippede scenografi til filmen ""De vilde svaner"", baseret på H.C. Andersens eventyr. Dronning Margrethes ægteskab med Prins Henrik er baseret på en fælles kærlighed til familien, deres fælles glæde ved selskabelighed, kunst og den sanselige glæde ved mad og vin, som begge dele dyrkes ved og omkring Prins Henriks vinslot ved Cahors i det sydvestlige Frankrig. For Dronning Margrethe er det ikke bare et job at være dronning. Det er et kald. Siden 1972 har hun udført opgaven som regent med værdighed, pomp og pragt. Netop fordi hun er den første kvindelige regent i nyere tid, har Dronning Margrethe sat en ære i, at alt skulle være formelt i orden. Hun er langt mere formel som regent end hendes fader, Kong Frederik var. Netop fordi regentværdigheden er et kald, der går i arv, er det udelukket, at Dronning forlader tronen frivilligt. Man kan forestille sig, at hun fremover vil bruge mere tid med sin mand på vinslottet i Frankrig, men ikke at hun forlader tronen.",Dronning i verdens bedste kongehus,http://dr.dk/nyheder/dronning-i-verdens-bedste-kongehus,2010-04-13 08:38:00+00:00
2010-02-28T16:00:00+00:00,"Han har ikke fremvist et lægediplom, han dumpede sin prøveansættelse på et dansk hospital og Sundhedsstyrelsen har tre gange sagt nej til en mand fra Den Demokratiske Republik Congo, som gerne ville have lægeautorisation i Danmark. Men i dag arbejder manden på et dansk sygehus med Sundhedsstyrelsens velsignelse. Mangler diplomFjerde gang blev nemlig lykkens gang, og i 2008 får congoleseren en midlertidig lægeautorisation i Danmark. Og det selvom Sundhedsstyrelsen i den tredje afvisning skriver, at der er stor tvivl om, hvorvidt manden er overhovedet er uddannet læge. - De (har) ikke kunnet indsende et afsluttende diplom for færdiggjort lægeuddannelse. Og styrelsen anser det således ikke tilstrækkeligt dokumenteret, at de har gennemført en godkendt lægeuddannelse. står der i afslaget. Kan være umuligt at få papirerSenere beslutter Sundhedsstyrelsen så alligevel at give lægen en autorisation. Det sker selvom universitetet, som lægen har papirer fra, ikke er på listen over lægeuddannelser, som Verdenssundhedsorganisationen har godkendt - og på trods af, at han ikke har kunnet indsende et diplom for færdiggjort uddannelse. - En del af de udenlandske læger, vi har i landet, er kommet som flygtninge. De er kommet fra lande i borgerkrig, hvor det har været umuligt at skaffe alle papirer, siger overlæge Birte Obel fra Sundhedsstyrelsen, når hun skal forklare, hvorfor lægen kunne blive godkendt. En farlig lægeIndtil for nyligt var congoleseren prøveansat på Sønderborg Sygehus, hvor ledende overlæge på Medicinsk Afdeling, Michael Hansen, skulle vurdere lægens faglige egenskaber. - Kollegaer sagde: Det går ikke. Du må ikke sætte vedkommende i vagt. Det er for farligt, han kan ikke klare det, fortæller Michael Hansen. Den udenlandske læge kunne hverken tyde et røngtenbillede af lunger eller forstå et kardiogram, som måler hjertets elektriske aktivitet. Det er ellers helt basal viden på enhver medicinsk afdeling. - Så kan man overse en alvorlig hjertesygdom, og det er jo aldrig godt, siger Michael Hansen. Efter tre måneders arbejde på Sønderborg Sygehus blev lægen erklæret uegnet til at arbejde på afdelingen. Men alligevel beholdt han sin midlertidige autorisation. Har ingen komplekserNu arbejder han på Holbæk Sygehus, og ifølge manden selv er han altså læge og er stolt af sin uddannelse fra Université Evangélique en Afrique. - Det tager syv år at blive læge på det universitet, og jeg er meget tilfreds med den uddannelse, jeg har fået i Congo. Jeg har ingen komplekser, når jeg taler med de danske læger. Det er det bedste universitet, siger han til 21 SØNDAG. Manden ønsker ikke at fortælle om situationen på Sønderborg Sygehus, hvor han dumpede sin prøveansættelse. - Jeg vil ikke snakke om den situation. Jeg vil gerne glemme den, for den kan ødelægge min fremtid, for jeg har fået en negativ vurdering. Det var en uklar situation, siger manden, som ikke mener, at overlægens udtalelser passer. - Han har ikke ret. Det er hans mening, siger congoleseren. Kender du en farlige læge, så tip os på 1212 eller mail 1212@dr.dk MailFormDR: Kontakt",Tvivlen kommer farlige læger til gode,http://dr.dk/nyheder/indland/tvivlen-kommer-farlige-laeger-til-gode,2010-02-28 16:00:00+00:00
2011-05-17T15:29:00+00:00,"Så ruller den 64. udgave af filmfestivalen i Cannes for alvor. Efter en lidt haltende start og efter en personlig kamp med mit hotel, ruller Cannes-festivalen deruda' i det forventede høje niveau. Personligt har jeg ikke haft den store filmoplevelse, der har væltet min verden. Det er der til gengæld andre, der har haft med Michel Hazanavicius' 'The Artist' og Terrence Malicks 'The Tree of Life', og jeg har heller ikke fundet de små perler uden for filmens hovedkonkurrence, som jeg fandt i 2006 med sydkoreanske 'The Host' og australske 'Ten Canoes'. Men de store altomvæltende oplevelser kan jo komme endnu, måske i morgen eller overmorgen med Lars von Triers 'Melancholia' eller Padro Almodóvars 'The Skin I Live in'. Årets hovedkonkurrence, der er nået godt og vel halvvejs, har leveret præcis den blanding af stærke, erfarne mesterinstruktører og kvalificerede unge opkomlinge, som alle havde håbet på efter en lidt sløj festival sidste år. Og en decideret fejlslagen høst i Berlin i februar i år. I almindelighed er der enighed om at ""The Artist"", ""The Tree of Life"", Lynne Ramsays ""We Need to Talk About Kevin"" og de tidligere dobbelte guldpalmevindere Luc og Jean-Pierre Dardennes ""The Kid with a Bike"" har været de store oplevelser. Selv vil jeg gerne regne østrigske Markus Schleizners 'Michael' med i det selskab, men filmens tørre og udistancerede beskrivelse af en mand, der spærrer en lille dreng inde i sin kælder og misbruger ham, har tilsyneladende frastødt mange. I dag, tirsdag, blev der føjet endnu en succesoplevelse til listen med finske Aki Kaurismäkis første fransksprogede film, ""Le Havre"". 54-årige Kaurismäki er uden sammenligning finsk films mest kendte instruktørnavn gennem tiderne, kun truet - en lille smule - af storebror Mika, og Aki Kaurismäki er især elsket for sin meget finske kombination af knastør komik og god gammeldags medmenneskelig varme. Hans film, fx ""Pigen fra tændstikfabrikken"" (1990) og ""Manden uden fortid"" (2002)handler altid om mennesker på den absolutte bund af samfundet, gerne småtyve, alkoholikere, arbejdsløse og melankolske dagdrømmere. Det er også et sikkert kendetegn i Kaurismäkis film, at hans kamera forsøger at undgå at filme alt, der er skabt efter 1960?erne, hvadenten det er rockmusik, biler eller køkkeninventar. Han lader stadig sine film foregå i nutiden, men han forsøger at proppe gammeldags rock og rul og nostalgia ind, hvor der er plads til det. Og såmænd også hvor der ikke er plads til det. ""Le Havre"", hans første spillefilm i 5 år, foregår i et meget Kaurismäkisk rum, der skræver fra 1950?erne til vor tid, og fra Finland til den nordfranske havneby, Le Havre. Filmen tager fat i den moderne tragedie, der præger den nordfranske kyst i de her år, nemlig flygtninge, som forsøger at nå det forjættede land, London, hvor mange har slægtninge med fornuftige levebetingelser, omend på bunden af samfundet. Hovedpersonen i 'Le Havre' er en rigtig Kaurismäki-type, skopudseren Marcel Marx, der lever fra hånden til munden og i almindelige dagdrømmeri, indtil han pludselig støder ind i en afrikansk dreng på flugt fra myndighederne. Som alle næstekærlige borgere i Le Havre hjælper Marcel drengen, altimens hans elskede kone bliver indlagt med en tumor i hjernen. Det er alvorlige sager, men der er ikke plads til det mindste flæberi i Kaurismäkis filmunivers. Der er derimod rigeligt med plads til hans særlige tørre og absurde humor, som da den kridhvide Marcel Marx opsøger en flygtningeinspektør for at tale med den afrikanske drengs far og udgiver sig for at være albinoen i den afrikanske familie og tilmed ekspert i jura. Det er ren sort snak, men Marcel får alligevel lov til at tale med drengens far. Sådan noget kan kun ske i en film af Aki Kaurismäki. Det samme gælder den sortklædte inspektør Monet, der ser ud som om han er trådt ud af en 60?er-gangsterfilm af Jean-Pierre Melville. Der er ingen store dramatiske armbevægelser i ""Le Havre"" og slet ingen revolutionerende påfund, bare en hjertevarm og tørt-humoristisk historie, der maner til næstekærlighed i en fortumlet tid. Fans af Kaurismäki vil bestemt ikke blive skuffede, kun overraskede over at Finland og Frankrig kan se så ens ud på film.",Cannes kan igen,http://dr.dk/nyheder/kultur/cannes-kan-igen,2011-05-17 15:29:00+00:00
2013-02-08T18:29:00+00:00,"Netop nu løber Danmarks Indsamling over skærmen, og fire forskellige landsdele dyster om at samle mest ind til 12 projekter i Afrika. Det er syvende gang, at den landsdækkende indsamling bliver afholdt. Den første fandt sted i februar 2007, og siden er der blevet samlet mere end 500 millioner kroner sammen til forskellige udviklingsprojekter i primært afrikanske lande. På dr.dk har vi undersøgt, hvad der er blevet af de penge, der er blevet samlet ind de sidste seks år. Du kan se det hele i oversigten herunder. I 2007 gik indsamlingen til projekter relateret til HIV og AIDS i Afrika. Danmarks Indsamling samler ind til 12 forskellige projekter i Afrika. De har alle det til fælles, at de skaber langsigtet forandring for mennesker, der får hjælp til at skabe sig en fremtid. Mennesker som Noella Murekatete. Læs mere på dr.dk/danmarksindsamling - Børnefonden brugte 10,1 millioner kroner, der gik til forebyggelse af HIV/AIDS blandt unge i Togo. Læs mere her. - Folkekirkens Nødhjælp brugte 9,1 millioner kroner på et uddannelsesprogram for unge i Zambia og Tanzania. Læs mere her.  - Læger uden grænser burgte godt 3,4 millioner kroner på at etablere 14 sundhedsklinikker i Zambia (Kapiri-distriktet). Læs mere her. - Red Barnet brugte godt 2,9 millioner kroner på forældreløse børn i Etiopien. Læs mere her. - Dansk Røde Kors brugte godt 10 millioner kroner på at mindske spredning af HIV/AIDS i Botswana, Malawi og Sydafrika. Læs mere her. - SOS-Børnebyerne brugte godt 6,2 millioner kroner på at hjælpe HIV- og AIDS-ramte børn i Den centralafrikanske Republik. Læs mere her.  - UNICEF Danmark brugte knap 5,5 millioner kroner på forebyggelse af mor-barn-smitte i Tanzania. Læs mere her.  I 2009 havde Danmarks Indsamling fokus på fattige familier. Pengene gik til: - ADRA Danmark brugte næsten 2,1 millioner kroner på projektet ""Plant a hope"" i Malawi. Læs mere her. - BØRNEfonden brugte 12,8 millioner kroner på at sikre børns skolegang i Bukina Faso. Læs mere her.  - CARE Danmark brugte knap 2,1 millioner kroner på kornbanker i Niger. Læs mere her. - Dansk Røde Kors brugte næsten 11,1 millioner kroner på uddannelse og lægehjælp til børn i Rwanda. Læs mere her. - Dansk Flygtningehjælp brugte godt 2,3 millioner kroner på landbrug, små lån og uddannelse i Den Central afrikanske Republik. Læs mere her. - Folkekirkens Nødhjælp brugte godt 9,8 millioner kroner på at hjælpe flygtninge hjem til Uganda. Læs mere her. - Læger uden Grænser brugte knap 5,7 millioner kroner på ernæringsprojekter i Niger. Læs mere her.  - Mellemfolkeligt Samvirke brugte knap 2,1 millioner kroner på kvinder og jordrettighedsprojekter i Niger. Læs mere her. - Red Barnet brugte knap 3,6 millioner kroner på skolegang og uddannelse i Etiopien. Læs mere her. - SOS-Børnebyerne brugte godt 7,3 millioner kroner på nye skoler i Rwanda. Læs mere her. - Ulandsorganisationen IBIS brugte knap 2,1 millioner kroner på skolegang for især piger i Sierra Leone, Liberia og Mozambique. Læs mere her. - UNICEF Danmark brugte godt 7,8 millioner kroner på nye skoler med latriner og brønde i Togo. Læs mere her. I 2008 havde Danmarks Indsamling fokus på børnedødelighed. Pengene gik til: - ADRA Danmark brugte næsten 1,7 millioner kroner på at skabe bedre forhold for gravide kvinder og nyfødte børn i Liberia. Læs mere her. - BØRNEfonden brugte knap 10,7 millioner kroner på vacciner og sanitetsforhold for børn i Mali. Læs mere her. - CARE Danmark brugte næsten 1,7 millioner kroner på at hjælpe batwabørnene i Uganda. Læs mere her. - Dansk Flygtningehjælp brugte knap 1,8 millioner kroner på cykelambulancer i Uganda og rent drikkevand og mad i Liberia. Læs mere her. - Dansk Røde Kors brugte godt 10 millioner kroner på vacciner og sanitetsforhold for børn i Mali og Liberia. Læs mere her. - Folkekirkens Nødhjælp brugte knap 9,1 millioner kroner på fødevarehjælp til børn i Zimbabwe. Læs mere her. - Læger Uden Grænser brugte knap 3,4 millioner kroner på at forbedre børnehospitalet i Liberias hovedstad Monrovia. Læs mere her.  - Mellemfolkeligt Samvirke brugte næsten 1,7 millioner kroner på at bekæmpe korruption i sundhedsvæsenet i Uganda og omskæring i Kenya. Læs mere her. - Red Barnet brugte godt 2,9 millioner kroner på at forbedre sundhed og uddannelse i Sierra Leone. Læs mere her. - SOS-Børnebyerne brugte knap 6,2 millioner kroner på at etablere sundhedscentre i det østlige Rwanda. Læs mere her. - Udlandsorganisationen IBIS brugte næsten 1,7 millioner kroner på legende læring i Mozambique, Ghana, Liberia og Sierra Leone. Læs mere her. - UNICEF brugte knap 5,5 millioner kroner på en vaccinationskampagne i det krigsramte Somalia. Læs mere her. I 2010 gik pengene fra Danmarks Indsamling til Afrikas kvinder og ekstraordinært til ofrene for jordskælvet i Haiti. - Dansk Røde Kors brugte godt 19,1 millioner kroner i Haiti og Mozambique. Læs mere om de projekter, pengene gik til. - Folkekirkens Nødhjælp brugte godt 17,6 millioner kroner i Congo og Haiti. Læs mere om de projekter, pengene gik til. - UNICEF Danmark brugte godt 15, 6 millioner i Haiti og Cameroun. Læs mere om de projekter, pengene gik til. - SOS-Bønebyerne brugte knap 15,4 millioner kroner i Haiti og Etiopien. Læs mere om de projekter, pengene gik til. - BØRNEfonden brugte godt 10,9 millioner kroner i Benin. Læs mere om de projekter, pengene gik til. - Læger Uden Græner brugte godt 10,2 millioner kroner i Haiti og Burundi. Læs mere om de projekter, pengene gik til. - Red Barnet brugte godt 10 millioner kroner i Haiti og Etiopien. Læs mere om de projekter, pengene gik til. - CARE Danmark brugte knap 5,9 millioner kroner i Haiti og Mozambique. Læs mere om de projekter, pengene gik til. - IBIS brugte godt 5,2 millioner kroner i Haiti og Sierra Leone. Læs mere om de projekter, pengene gik. - ADRA Danmark brugte godt 4,3 millioner kroner i Zimbabwe. Læs mere om de projekter, pengene gik til. - Dansk Flygtningehjælp brugte godt 4,2 millioner kroner i Congo. Læs mere om de projekter, pengene gik til. - Mellemfolkeligt Samvirke brugte knap 2,6 millioner kroner i Kenya. Læs mere om de projekter, pengene gik til. I 2011 gik pengene primært til Afrikas Unge. - BØRNEfonden brugte knap 11 millioner i Togo. Læs mere om projekterne her. - Folkekirkens Nødhjælp brugte godt 9,5 millioner kroner i Zambia. Læs mere om projekterne her. - Dansk Røde Kors brugte knap 8,9 millioner kroner i Guinea Conakry. Læs mere om projekterne her. - SOS Børnebyerne brugte knap 8,5 millioner i Etiopien. Læs mere om projekterne her. - UNICEF Danmark brugte knap 8 millioner kroner i Zambia. Læs mere om projekterne her. - Læger uden Grænser brugte godt 6,1 millioner kroner i Zimbabwe. Læs mere om projekterne her. - Red Barnet brugte 5,2 millioner kroner i Etiopien. Læs mere om projekterne her. - Dansk Flygtningehjælp brugte 3,8 millioner kroner i Somalia. Læs mere om projekterne her. - CARE Danmark brugte godt 3,2 millioner kroner i Niger. Læs mere om projekterne her. - IBIS brugte knap 2,8 millioner kroner i Liberia. Læs mere om projekterne her. - Mellemfolkeligt Samvirke brugte 2,7 millioner kroner i Tanzania. Læs mere om projekterne her. - ADRA Danmark brugte godt 2,3 millioner kroner i Rwanda. Læs mere om projekterne her. I 2012 gik pengene fra Danmarks Indsamling primært til børn på flugt. Regnskaberne fra sidste års indsamling er endnu ikke gjort op, men herunder kan du se, hvad de 87 milllioner kroner er gået til - BØRNEfonden har brugt deres penge i Mali. Læs mere om projekterne her. - Folkekirkens Nødhjælp har brugt deres penge i Sudan. Læs mere om projekterne her. - SOS Børnebyerne har brugt deres penge i Elfenbenskysten. Læs mere om projekterne her. - UNICEF Danmark har brugt deres penge i Kenya. Læs mere om projekterne her. - Læger uden Grænser har brugt deres penge i Somalia. Læs mere om projekterne her - Red Barnet republikken har brugt deres penge i Somaliland. Læs mere om projekterne her. - Dansk Flygtningehjælp har brugt deres penge i Den Centralafrikanske republik. Læs mere om projekterne her. - CARE Danmark har brugt deres penge i Norduganda. Læs mere om projekterne her. - IBIS har brugt deres penge i Sudan. Læs mere om projekterne her. - Mellemfolkeligt Samvirke har brugt deres penge i Uganda. Læs mere om projekterne her. - ADRA Danmark har brugt deres penge i Burundi. Læs mere om projekterne her. - Dansk Røde Kors har brugt deres penge i Rwanda. Læs mere om projekterne her. Under linket her kan du se, hvilke projekter der bliver støttet gennem årets indsamling.",OVERBLIK: Her har pengene fra Danmarks Indsamling hjulpet,http://dr.dk/nyheder/indland/overblik-her-har-pengene-fra-danmarks-indsamling-hjulpet,2013-02-08 18:29:00+00:00
2011-03-28T12:00:00+00:00,"Seks danske F-16-fly deltager i bombningerne over Libyen. Her kan du følge udviklingen i de første dage af krigens start. FØLG DR.DKS LIVE-OPDATERING AF DAGENS BEGIVENHEDER Heftige kampe bryder ud nær Muammar Gaddafis hovedkvarter og private bolig i den libyske hovedstad, Tripoli. Muammar Gaddafis søn, Saif al-Islam, bliver anholdt. Samtidig har Gaddafis ældste søn, Mohammed al-Gaddafi overgivet sig til oprørsstyrkerne. Han bekræfter i et interview med tv-stationen al-Jazeera, at han er pågrebet og holdes i husarrest i Tripoli. Libyske rebeller strømmer ind i de centrale dele af Tripoli. Her indtager de Den Grønne Plads i centrum af byen uden at møde stærk modstand. Oprørere siger, at de efter hurtig fremrykning i den vestlige del af landet har afskåret vejene til hovedstaden. Via en meget dårlig telefonforbindelse i libysk tv opfordrer Gaddafi sine tilhængere til at befri Libyen fra oprørere og Nato. Oprørere erobrer centrum af byen Zawiyah nær Tripoli og kontrollerer dermed kystvejen til Tripoli. Gaddafis regering beskylder Nato for drab på 85 civile ved et luftangreb nær Zlitan vest for byen Misrata. Abdel Fattah Younes, Gaddafis tidligere indenrigsminister, bliver dræbt. Han hoppede i februar af til oprørerne og blev deres militærchef. Omstændighederne ved drabet er uklare. TNC anerkendes af USA, Danmark og andre lande i kontaktgruppen som Libyens legitime regering. Den internationale straffedomstol udsteder arrestordrer mod Gaddafi, hans søn Seif al-Islam og chefen for Libyens efterretningstjeneste, Abdullah al-Sanoussi. De beskyldes for i løbet af de første tolv dage af oprøret i Libyen at have myrdet, såret, arresteret og fængslet hundreder af civile. Nato's medlemslande beslutter at forlænge den militære operation i Libyen med 90 dage gældende fra den 27. juni. Den franske hjælpeorganisation Aktion Mod Sult (ACF) oplyser, at en ny bølge af flygtninge, der forsøger at komme væk fra kampene i Libyen, er ved at krydse grænsen til Tunesien, og der kan være endnu flere på vej. Et skib med nødhjælp er fremme i Misrata, hvor der fortsat er kampe mellem oprørere og Gaddafi-styrker. Anklagemyndigheden i Skotland vil gerne afhøre afhoppet libysk udenrigsminister om Lockerbie-attentatet. En tidligere libysk udenrigsminister, som Muammar Gaddafi havde udset til at repræsentere Libyen i FN efter en stribe afhopninger, har nu også vendt den libyske leder ryggen. USA's præsident Barack Obama har givet grønt lys til direkte amerikansk hjælp til oprørerne i Libyen. CIA er allerede aktive på jorden, oplyser amerikanske medier. Libyske oprørere er på flugt fra den vigtige olieby Ras Lanuf, som regeringsstyrker genindtager. Dermed bliver oprørerne trængt længere mod øst. Libyens udenrigsminister, Moussa Koussa, har vendt Gaddafi-styret ryggen på grund af regimets angreb på civile. Han befinder sig nu i London. Tunesien har besluttet sig for at indefryse Muammar Gaddafis mange aktiver i landet. Det meddeler premierminister Beji Caid Sebsi. Koalitionen gennemfører luftangreb på Gaddafis styrker vest for Ajdabiya. Der var onsdag igen angreb fra Gaddafis folk på Misrata. Storbritannien har udvist fem libyske diplomater i protest mod den libyske regerings handlinger, og fordi de fem kan udgøre en trussel mod landets sikkerhed. En indbygger i Tripoli oplyser til DR Nyheder, at det er for sent at flygte fra Tripoli, fordi Gaddafis styrker blokerer vejen til Tunesien. Muammar Gaddafis regeringsstyrker genindtager den vigtige olieby Ras Lanuf og tvinger oprørere på tilbagetog. USA's forsvarsministerium har regnet ud, at Libyen-konflikten indtil nu har kostet USA 2,9 milliarder kroner. De diplomatiske bånd til oprørerne i Libyen skal styrkes. Derfor sender USA og Frankrig i den nærmeste fremtid hver en repræsentant til Benghazi. Folkekirkens Nødhjælp oplyser, at en humanitær krise udspiller sig i byen Misrata og andre Gaddafi-belejrede byer. De kan ikke komme ind med nødhjælp, fordi det er for farligt. Libyens udenrigsminister Moussa Koussa har forladt landet, oplyser Al Jazeera. Sveriges regering beslutter at sende otte Gripen-fly og to andre fly med en besætning på i alt 125 personer til Libyen for at håndhæve FN's flyveforbud. Amnesty oplyser, at Gaddafis styrker bortfører politiske aktivister og folk tæt på oprørerne. Også mindreårige er forsvundet. Diplomaten Chris Stevens fra Washington bliver snart sendt afsted for at møde oprørernes ledere, meddeler USA. Flere lande skal gerne deltage i den koalition, der lige nu håndhæver FN's resolution i Libyen, udtaler den britiske premierminister, David Cameron forud for konferencen om Libyen senere tirsdag. USA frygter en gentagelse af Irakkrigen, hvis der bruges våbenmagt i Libyen, for at fjerne Muammar Gaddafi, udtaler præsident Barack Obama. Sent mandag aften meddelte Libyens nationalråd, at Muammar Gaddafi skal stilles for en dommer, når oprørerne har sejret. Det sagde en talsmand til fransk tv. Libyens udenrigsministerium har erklæret våbenhvile i byen Misrata i den vestlige del af landet, hvor oprørere siger, at regeringsstyrker har indtaget dele af byen. Nato besluttede at overtage ansvaret for alle militæroperationer i Libyen. Men der er behov for en politisk løsning på konflikten i Libyen, understregede alliancen. Danske F-16-fly har det seneste døgn igen været i aktion i Libyen. To missioner er det blevet til, oplyser Flyvertaktisk Kommando på sin hjemmeside. Det forlød, at oprørerne i Libyen også havde erobret oberst Gaddafis fødeby Sirte på deres vej mod vest. Oplysningerne blev dog endnu ikke bekræftet fra uafhængige kilder. Kampene mellem styrker, der er loyale over for Libyens leder Muammar Gaddafi og oprørere i den oprørerkontrollerede by Misrata er ophørt, oplyser en oprører. Natolandene er blevet enige om, at forsvarsalliancen overtager kommandoen med de militære operationer i Libyen. Krigen har nu også medført, at de første flygtninge når Italiens kyst. Oprørerne er optimistiske efter at de i går indtog byen Ajdabiya. Nu går de efter Sirte, som er Gadaffis fødeby. Hvis det lykkes at erobre Sirte, vil det være et alvorligt moralsk slag mod Gaddafi. Avisen the Guradian skriver, at en amerikansk militær talsmand oplyser, at koalitionen indenfor de sidste 24 timer har fløjet 153 missioner over Libyen. Der blev affyret missiler mod Gaddafis artelleri, motoriserede enheder og ikke mindst hans kommando- og infrastruktur. I hovedstaden Tripoli blev der rapporteret om eksplosioner. Det libyske stats-TV rapporterede om nye vestlige angreb og viste billeder af demonstrerende Gaddafi tilhængere. Oprørerne meddelte, at det var lykkedes hjælpeorganisationer at bringe forsyninger frem til den vestlige by Misrata, hvor Gaddafis styrker har bombet i forstæderne og dræbt seks personer. Det ligger nu fast, at kommandoen over indsatsen i Libyen deles, sådan at NATO håndhæver flyveforbudet og våbenembargoen, mens amerikanerne stadig skal stå for bombningerne. Franske og britiske fly har natten igennem bombet mål i den østlige del af Libyen omkring den strategisk vigtige by Ajdabiya, som oprøreren samtidig forsøger at indtage. Der har også været kampe i oprørernes hovedby Bengazi, fortæller DRs udsendte Michael S. Lund, mens BBC beretter om, at nogle af de hårdeste kampe i den seneste tid har stået i byen Misrata. Formanden for Repræsentanternes Hus, republikaneren John Boehner, udtrykker i et brev til præsident Barack Obama ""bekymring"" over, at USA's militære ressourcer sættes ind i Libyen, uden at der er defineret et klart mål for missionen i landet. NATO-lande diskuterer fortsat, hvem der skal lede aktionen i Libyen. Samtidig fortsætter statskontrolleret libysk TV med at vise billeder af påståede ofre for den vestlige koalitions bomber, som fortsat sender jægerfly ind over Libyen - primært om natten. DR-korrespondent Michael S. Lund hæfter sig dog ved, at billederne viser lig af unge mænd, der nemt kunne have været soldater, og at de nedbombede og nedbrændte bygninger ligner statslige instalationer, ikke boligblokke. Tidligere har han fortalt om, hvordan især de libyske oprørere bed mærke i, at Gaddafis støtter holdt sig for næsen, da de fremviste lig, som skulle dokumentere Vestens dræb på civile. Det får dem til at tro, at ligene var gamle og plantet i murbrokkerne for at øge modstanden mod Vestens militære aktioner. Bomberne har dog kun ikke ført Gaddafi helt i defensiven. Samtidig er der rapporter om, at udenlandske specialstyrker er indsat i Libyen. Det danske luftvåben - Flyvertaktisk Kommando - orienterer om, at det har kastet sine første bomber i Libyen under missionen Odyssey Dawn. De seks danske F-16-fly har siden søndag fløjet i alt 12 missioner, hvor deres opgave indtil nu har været at overvåge luftrummet og sikre, at flyveforbudszonen blev opretholdt af Gaddafis styrker. Den libyske leder Muammar Gaddafis hovedkvarter i hovedstaden Tripoli blev udsat for et luftbombardement onsdag, oplyser tv-stationen Al-Arabiya. Hilary Clinton antyder, at Gaddafi vil i eksil. Nato melder ud, at alliancen er klar til at optrappe sin indflydelse i aktionen i Libyen, når USA nedtrapper sin. Gaddafis styrker angriber byen Misrata, hvor 40 mennesker ifølge Reuters mistede livet. Heriblandt fire børn. Tyrkiet melder ud, at de ikke vil rette våben mod Libyen, og at de ikke vil støtte op om, at Nato overtager styringen af flyveforbuddet. Samtidig retter de en skarp kritik mod FN. Et amerikansk militærfly af typen F-15E Eagle styrter ned nær Benghazi. begge besætningsmedlemmer overlever. Flystyrtet skyldes formentlig en mekanisk fejl. Gaddafis styrker angriber den libyske by Zintan med tunge våben, rapporterer den arabiske tv-kanal al-Jazeera. Amerikanske, engelske og franske fly har i nat bombet radarinstallationer i det østlige Libyen, som var under Gaddafis styrkers kontrol. Natten til tirsdag slog oplæseren på Libyens stats-tv pludselig over i engelsk og meddelte, at søndagens angreb mod Muammar Gaddafis hovedkvarter i hovedstaden Tripoli var styret af Danmark. Både Indien og Kina melder ud, at de tager afstand fra Vestens koalition i Libyen. Mandag aften lyder flere bølger af eksplosioner i Libyens hovedstad, Tripoli, efterfulgt af skudsalver fra antiluftskyts. En regeringstalsmand oplyser, at mange er blevet dræbt ved angreb på flere havne og en lufthavn. Også Muammar Gaddafis hjemby Sirte bliver ifølge flere kilder bombet. Oberstens styrker omringer Misrata, der er den eneste by under oprørsbevægelsens kontrol i den vestlige del af Libyen. Mindst 40 mennesker bliver dræbt under angrebene ifølge en talsmand for oprørerne. Gaddafis styrker trækker sig tilbage fra Benghazi og står cirka 100 kilometer fra byen. Præsident Barack Obama siger, at USA forventer, at ledelsen af operationerne i Libyen vil blive overtaget af andre allierede i løbet af få dage. Tv-kanalen Fox News oplyser mandag, at Gaddafi-styret har brugt journalister fra CNN, Reuters og andre medier som menneskelige skjold ved at invitere dem til at se skaderne på Gaddafis bolig, der blev udsat for bombardementer søndag aften. Den Arabiske Liga bekræfter, at den støtter den vestlige koalition, der blandt andet består af USA, Frankrig og Storbritannien og det flyveforbud, som landene forsvarer med bombeangrebene mod Gaddafi-styret. Kampfly fra den vestlige alliance fortsatte natten til mandag bombardementerne for at håndhæve flyveforbuddet i luftrummet over Libyen. Også de danske F-16-fly deltog i aktionen. Et af luftangrebene ramte angiveligt den libyske leder Muammar Gaddafis kommandocentral i Tripoli. Bygningen ligger godt 50 meter fra det telt, hvor Gaddafi normalt mødes med sine gæster. Det er endnu uklart, hvor store skaderne er. Fire danske F-16-fly flyver ud fra Sigonella-basen på Sicilien og udfører, hvad der karakteriseres som en vellykket aktion over Libyen. Det siger forsvarsminister Gitte Lillelund Bech. Hun vil dog ikke oplyse, hvad missionen bestod i. En administrativ bygning ved Gaddafis hjem i Tripoli bliver totalt ødelagt under angrebene fra de internationale styrker. Der er også blev meldt om sorte røgskyer, der steg til vejrs i et område ved Muammar Gaddafis bolig. Den Arabiske Liga kritiserer de vestlige angreb /Nyheder/Udland/2011/03/20/153001.htmpå Libyen, selv om den for få dage siden opfordrede FN til at indføre en ikke-flyve zone over den olierige nordafrikanske stat. - Hvad der sker i Libyen, er noget andet end indførelse af en ikke-fly zone, og det som vi ønsker er beskyttelse af civile - og ikke bombninger af andre civile, siger generalsekretæren i Den Arabiske Liga, Amr Mussa. Søndag aften beordrer Gaddafi-styret en øjeblikkelig våbenhvile, men USA oplyser, at det libyske militær har overtrådt selvsamme våbenhvile - og har fortsat deres angreb på blandt andet Benghazi. Både USA og Storbritannien melder, at de vil fortsætte med at håndhæve flyveforbudszonen over Libyen. Danmark sender seks F-16-kampfly og 132 flyversoldater til den italienske Naval Air Station Sigonella på Siciliens sydlige spids. Den Arabiske Liga /Nyheder/Udland/2011/03/12/203658.htmbeder FN's Sikkerhedsråd om at indføre en flyveforbudszone over Libyen. Lørdag holdes et internationalt møde i Paris om en militær intervention. Her er både USA's udenrigsminister, Hillary Clinton, og Storbritanniens premierminister, David Cameron, til stede og diskuterer de næste skridt i Libyen med den franske præsident, Nicolas Sarkozy, og de arabiske ledere. På mødet bliver blandt andre Hillary Clinton, David Cameron, Nicolas Sarkozy og Lars Løkke Rasmussen enige om at etablere flyveforbudszonen, det vil sige sende fly ind over Libyen. Det sker lørdag eftermiddag, hvor Frankrig som det første land sender jagerfly ind over Libyen. Allerede kl. 17.45 åbner de franske fly for første gang ild mod Libyen. Lørdag aften udvikler krigen sig med deltagelse af USA og Storbritannien. Du kan finde udviklingen i dr.dks live-blog fra krigens første dag her. Et enigt Folketing beslutter i de sene nattetimer lørdag d. 19. marts at sende Danmark i krig i Libyen. Dermed er det formelle grundlag nu i orden for, at de danske F-16 fly kan gå på vingerne med kurs mod sydeuropæiske baser. Her skal de skal slutte sig til den internationale styrke, som med baggrund i en beslutning i FN´s Sikkerhedsråd, har til opgave at håndhæve en flyveforbudszone over Libyen. Kort før midnat vedtager FN's sikkerhedsråd en resolution, der tillader ""alle nødvendige tiltag"" for at beskytte civilbefolkningen, herunder også en flyveforbudszone. I alt 22 lande er enedes om militær intervention i Libyen for at beskytte civilbefolkningen imod Muammar Gaddafi. Med i alliancen er lande fra både EU og Den Arabiske Liga ligesom USA og Canada. Fra Europa er det blandt andet Frankrig, Storbritannien, Danmark, Norge, Holland, Belgien samt Italien og Grækenland, som stiller flybaser på øerne Sicilien og Kreta til rådighed for koalitionen.",Overblik over krigens start,http://dr.dk/nyheder/udland/overblik-over-krigens-start,2011-03-28 12:00:00+00:00
2007-04-11T00:39:00+00:00,"De seneste fire års voldelige overfald, drab og ødelæggelser i Sudans Darfurregion er af mange blevet kaldt et overset folkemord. Men nu har Google ved hjælp af deres internetbaserede satellitfotos gjort det muligt for internetbrugere at kigge med i Darfur.Google har i samarbejde med United States Holocaust Memorial Museum gjort programmet til et redskab, som kan give alle indsigt i begivenhederne i Sudan. Google Earth er et 3 D program som lader dig se og opleve verden på en helt ny måde. Du navigerer selv rundt på jordkloden blandt sattelitbilleder og zoomer ind og ud, når du har lyst til at kigge nærmere på udvalgte steder, som en gigantisk interaktiv globus. Du kan se satellitbilleder i høj opløsning af steder over hele verden og nemt få adgang til masser af information. Google Earth er udviklet af folkene bag den populære søgemaskine Google, og er gratis. Du kan downloade programmet her: Google Earth Du kan downloade Darfur ""udvidelsen"" til Google Earth her: Darfur Med meget detaljerede billeder af ødelagte landsbyer og store flygtningelejre, kan alle med en internetopkobling danne sig et billede af, hvad der foregår i Darfur. Samtidig kan man ved at klikke på for eksempel en afbrændt by få fakta og statistik om ødelæggelserne. Der ligger også videoklip og øjenvidneberetninger, som ikke er mere end et museklik væk, og Google lover at opdatere satellitbillederne fra Darfurregionen løbende. Uhyrlighederne i Darfur er flittigt blevet benægtet at folk i den sudanske regering, som beskyldes for at støtte den frygtede arabiske Janjaweedmilits, der hærger de sorte afrikaneres landsbyer og flygtningelejrene. 200.000 mennesker menes at være blevet dræbt de seneste fire år, mens konflikten har sendt mere end to millioner på flugt. Også Sudans præsident, Omar al-Bashir, har benægtet begivenhederne i Sudan. Men ifølge en af talerne ved præsentationen af de nye Google Earth sider, kan det nu blive sværere for præsidenten at opretholde den påstand. Darfur er en fattig ørken-region, der ligger i den vestlige del af Sudan. I februar 2003 greb en oprørsgruppe til våben. Oprørsgruppen bestod af studenter og politiske aktivister fra tre af Darfurs afrikanske stammer. Oprørsgruppen beskyldte den arabisk-orienterede sudanesiske centralregering for at undertrykke og ignorere Darfur og undlade at udvikle området. Striden står mellem kvæg- og kamelnomader, der betragter sig selv som arabere, og fastboende landmænd, der mener, at deres forfædre er afrikanere. Begge stridens parter er muslimer. Sudans regering har besvaret oprørsgruppens kamp med at mobilisere en arabisk milits ved navn Janjaweed. Millitsen terroriserer, dræber og fordrive civilbefolkningen. Indtil videre er titusinder dræbt, og to millioner lever som flygtninge i Sudan eller er flygtet til nabolandet Chad. FN har beskrevet situationen i Darfur som verdens værste humanitære krise. På FN's hjemmeside kan man læse mere om krisen i Darfur ExternalContent",Google Earth viser folkemordet i Darfur,http://dr.dk/nyheder/udland/google-earth-viser-folkemordet-i-darfur,2007-04-11 00:39:00+00:00
2007-02-23T10:38:00+00:00,"Det er en tilfældighed, at de to sexmisbrugte piger fra Tønder risikerer at møde deres mor på gaden, selv om det kun er lidt over to måneder siden hun blev dømt for at have medvirket til overgrebene mod dem. Det siger den ansvarlige læge i det psykiatriske system til JyskeVestkysten. Pigernes opholdssted er hemmeligt. For to måneder siden blev den 43-årige mor idømt en tidsubestemt behandlingsdom for at have overværet, tilskyndet og deltaget i farens seksuelle misbrug af børnene. Moren er alvorligt psykisk syg. De ansvarlige myndigheder har nu anbragt hende i en lejlighed få kilometer fra den institution, hvor hendes misbrugte børn bor. - Og vi har faktisk spurgt til det, uden at kunne få det oplyst. Men på baggrund af de nye oplysninger må vi sætte os ned og se, hvad vi gør fremover, sige han. Mareridtet for de to sexmisbrugte piger fra Tønder er altså ikke slut endnu. Årsagen er, at myndighederne ikke taler sammen. Den ene myndighed vil ikke fortælle den anden, hvor børnene befinder sig. Hvis de to piger på 9 og 12 år uforvarende møder deres mor på gaden, så kan det få alvorlige konsekvenser for dem, siger man i Red Barnet. - Det kan virke meget overvældende på børnene og der kan blive sagt forkerte eller slet ingen ting og det er ikke særligt befordrende for den helingsproces, som pigerne skal igennem, siger psykolog i Red Barnet, Kuno Sørensen til JyskeVestkysten. Socialminister Eva Kjer Hansen (V) er også bekymret og Dansk Folkepart kræver at moderen bliver flyttet så langt væk fra børnene som muligt. 18. november 2005: 3 mænd idømmes ved byretten i Tønder henholdsvis 1 års ubetinget fængsel, 1 års ubetinget fængsel og 1 år og 4 måneders ubetinget fængsel. 2. februar 2006 skærper Vestre Landsret de tre domme. 18. april 2006: En 35-årig mand idømmes fængsel i 2 år. Og en 18-årig mand idømmes fængsel i 1 år og 9 måneder. Han blev samtidig udvist af Danmark med et indrejseforbud på 10 år. Han fik senere nedsat sin dom til et år og slap for udvisning. 19. maj 2006: En 45-årig mand og en 65-årig mand idømmes hver 2 år og 3 måneders fængsel. En 49-årig mand får 2 års fængsel. Den 4. juli 2006: En 38-årig mand idømmes fængsel i 3 år og 3 måneders fængsel. Han blev samtidig udvist af Danmark. Den 25. juli 2006: Retten i Tønder afsiger den på daværende tidspunkt hårdeste dom. En pizzeriaejer fra Esbjerg idømmes fængsel i tre år og seks måneder. Den 18. august 2006: To afghanske flygtninge idømmes begge fængsel i to år. 10. november 2006: En 58-årig familiefar fra Flensborg idømmes fængselsstraf for at have sexmisbrugt pigen. 11. december 2006: Moderen i Tøndersagen bliver idømt. tidsubestemt psykiatrisk behandling for medvirken til incest udøvet af faderen. 17. januar 2007: Vestre Landsret idømmer en 45-årig mand sagens hidtil strengeste straf. Han skal afsone seks års fængsel for seksuelt misbrug og medvirken til andres overgreb. 20. februar 2007: Faderen til de to misbrugte piger i Tøndersagen blev idømt ti års fængsel. Anklageren havde forlangt maksimumsstraffen på 12 år.Resten af livet må faderen ikke besøge eller have besøg af personer under 18 år uden tilladelse.",Endnu et svigt i Tøndersagen,http://dr.dk/nyheder/indland/endnu-et-svigt-i-tondersagen,2007-02-23 10:38:00+00:00
2010-05-31T12:38:00+00:00,"Gaza-striben har været under en skærpet Israelsk økonomisk blokade, siden den militante gruppe Hamas tog kontrol over området i juni 2007. Israel ville gerne svække Hamas og sætte en stopper for deres raketangreb på israelske byer. Det betød, at Israel indførte, som et svar på Hamas' magtovertagelse, strenge restriktioner overfor den frie bevægelighed af mennesker og gods ind og ud af Gaza med argumentet om, at de ville sikre, at der ikke kom våben ind i landet. Blokaden bliver dog af talrige organisationer anset som en ren og skær afstraffelse af den palæstinensiske civilbefolkning i området, fordi det er dem, der risikerer ikke at få mad, basisvarer eller medicin. Menneskeskabt katastrofe: Israel kontrollerer alt ind og ud af landetAmnesty International har blandt kaldt blokaden en kollektiv afstraffelse og en menneskeskabt katastrofe. FN har beskrevet situationen som en grusom, tilspidset og middelalderlig belejring, hvorimod Israel siger, at der ikke er nogen nød eller mangler i Gaza. I løbet af de sidste tre år, siden Hamas tog kontrol over Gaza, og siden Israel indførte den økonomiske blokade, har Gazas befolkning på 1,5 millioner levet af mindre end en fjerdedel af blandt andet de basisfødevarer, som de modtog i december 2005. Befolkningen lider under konfliktenIsrael sagde, at de ville tillade kun de vigtigste basisvarer ind i området, som befolkningen ikke kan leve foruden. Der er dog en lang række varer, som Israel forbyder at komme ind i landet, såsom metalrør og gødning, fordi det kan bruges til at lave våben. Disse varer kan kun komme ind i landet, hvis der er tale om helt ""ekstraordinære humanitære omstændigheder"". Mange nødvendige varer, som ellers er på FN's Hjælpeorganisation for Palæstina-flygtninge i Mellemøstens liste, såsom lyspærer, stearinlys, bøger, tændstikker, farveblyanter, madrasser, sko og tøj er blevet nægtet adgang flere gange. Der er dog ting, som er tilladt at indføre i Gaza, men med mange begrænsninger, såsom for eksempel: Kød og tun på dåse, men ikke frugt på dåse, vand, men ikke juice, sesampaste, men ikke marmelade osv.. Mange ting som køleskabe til computeren Israel har også skåret i brændstofforsyningerne og reduceret elektriciteten, hvilket har ført til en humanitær krise. Nogle civile er døde som resultat af dette, fordi Israel nægtede dem at forlade striben for at få medicinsk behandling. Angrebene fortsatte og kostede civile menneskelivPalæstinensiske væbnede grupper fortsatte med at affyre raketter ind i Israel, hvorved flere israelske civile blev dræbt, og mange flere såret. Ifølge Human Rights Watch overtræder disse overlagte handlinger rettet mod civile ligeledes international humanitær lov. Eftersom Hamas har magten i Gaza-striben, er de ansvarlige for at stoppe ulovlige angreb, selv når de udføres af andre grupperinger. Kort våbenhvileDen 19. juni 2008 blev en seks-måneders våbenhvile indgået mellem Hamas og Israel efter egyptisk mægling, men fjendtlighederne ophørte ikke fra nogen af siderne. Israel genoptog sin blokade af Gaza-striben, hvilket førte til mangel på gas, elektricitet, vand og medicin, såvel som andre fornødenheder. Dødstallene stigerBlokaden er i modstrid med 4. Geneve konvention og har store humanitære omkostninger. Udover 1400 dræbte blev 100.000 civile gjort hjemløse og titusindvis blev traumatiserede af krigen. FN skønner, at kun en fjerdedel af den nødvendigste nødhjælp kommer frem til det nødstedte Gaza og på grund af Israels blokade af Gaza har skoler, hospitaler og ødelagte private hjem ikke kunnet repareres, fordi blokaden forhindrer import af cement, stål og andre former for byggematerialer. Med det nuværende tempo er det blandt andet i rapporten Failing Gaza blevet anslået, at genopbygningen af Gaza vil komme til at vare 500 år. Kun få lastbiler med materialer har af Israel fået lov til at komme ind i Gaza siden invasionen i januar 2009. Tidslinje over situationen i 2009 Et israelsk kampfly kastede en 1-tons-bombe over Hamas-lederen Nizar Rayans hjem i Jabaliya. Bomben var ikke rettet specifikt mod Rayan, men mod det formodede våbenmagasin og kommandocentral i huset. Bombningen var en såkaldt ""roof knocking"", hvor beboerne af målet får 10 minutter til at forlade det inden bombningen. Rayan valgte at blive i huset på trods af advarslen. Derved døde han og 9 kvinder, hvoraf fire var hans koner, samt hans 11 børn, og 30 andre blev sårede. 90 lastbiler fra internationale hjælpeorganisationer med mad og medicin blev lukket ind i Gaza-striben. Egypten blokerede sendinger med humanitært hjælp fra Qatar gennem Rafah-grænsen. Israel var dog villig til at tillade adskillige fly fra Qatar at lande i Israel, så nødhjælpen vil kunne sendes ind i Gaza med lastbiler. Palæstinensiske øjenvidner fortalte, at en israelsk landoperation var i gang i den nordlige del af Gaza. Det drejede sig om en mindre kolonne af militære køretøjer støttet af helikoptere. Regeringen oplyste, at formålet med indrykningen var at komme ind og kontrollere områder i Gaza, hvorfra militante palæstinensere har beskudt det sydlige Israel med raketter. 11 bliver dræbt og snesevis såret ved et luftangreb på en moske i Gaza. Tirsdag den 6. januarIsraelske soldater trængte tirsdag morgen ind i Gazas næststørste by Khan Younis, og Gaza By var ifølge oplysninger fra nyhedsstationen Al-Jazeera omringet af soldater. Natten til tirsdag fortsatte de hårde kampe mellem Hamas-krigere og israelske soldater i Gaza, og ifølge Israel gik landinvasionen i store træk efter planen. Fredag den 9. januarIsrael fortsatte med sin militære offensiv i Gaza, selvom FN i en resolution, som blev offentliggjort natten til 9. januar, krævede øjeblikkelig våbenhvile. Ligeledes afviste Hamas resolutionen, fordi den ""ikke er til det palæstinensiske folks bedste"", og fortsatte sine angreb på Israel. Den israelske premierminister, Ehud Olmert, udtalte den 9. januar som kommentar til FN's krav om våbenhvile: ""Israel er aldrig gået med til, at nogen udefrakommende skal blande sig i landets ret til at forsvare sine borgere"". Olmert tilføjede, at Israel ville fortsætte sin offensiv, indtil det har opnået sit mål om at stoppe Hamas' raketangreb på det sydlige Israel. Tirsdag den 13. januarResterne af en bombet Moské i Gaza. Billedet er taget 12 januar 2009Israel strammer grebet om Gaza, da israelske kampvogne rykkede langt dybere ind i den palæstinensiske enklave end tidligere under offensiven mod Hamas-bevægelsen. Øjenvidner sagde samtidig til AFP, at kampvognene var rykket ind i flere byområder i udkanten af Gaza By. Den israelske brigadegeneral udtalte til Reuters: ""Vi strammer grebet om byen"". Samtidig fortsatte bombardementet af Hamas-mål i Gaza. Det israelske luftvåben angreb således flere end 60 mål i Gazastriben tirsdag morgen. Der er tegn på, at Hamas er ved at være villig til at stoppe konflikten. Ismail Hanija, der er en af topfolkene fra Hamas har i en tv-tale for første gang åbnet op for at samarbejde om at stoppe blodudgydelserne. Søndag den 18. januarHamas erklærer en omgående våbenhvile i Gaza og giver Israel en uge til at trække sine tropper ud af området. Hamas-embedsmanden Ayman Taha udtaler således til Reuters under forhandlinger i Egyptens hovedstad, Kairo: ""Hamas og fraktionsgrupperne bekendtgør en våbenhvile i Gaza, som begynder omgående, og giver Israel en uge til at trække sig ud."" Israel er villige til at indgå fredsaftale på Hamas' vilkår. Premierminister, Ehud Olmert udtalte således, at de israelske styrker vil forlade det krigshærgede Gaza ""så hurtigt som muligt"". Denne udmelding kommer kort efter, at Israel erklærede en ensidig våbenhvile i Gaza. Mandag den 19. januar Den skrøbelige våbenhvile i Gazastriben holdt natten over. De israelske styrker indledte efter den hidtil blodigste offensiv mod den palæstinensiske enklave en tilbagetrækning, efter at begge parter i weekenden besluttede at stoppe krigshandlingerne.",Baggrund om blokaden i Gaza,http://dr.dk/nyheder/udland/baggrund-om-blokaden-i-gaza,2010-05-31 12:38:00+00:00
2007-05-10T11:27:00+00:00,"Mere end 8000 danskere har brugt 200 kroner på et medlemskab af Naser Khaders parti Ny Alliance. Dermed nærmer partiet sig medlemstallet hos De Radikale, der har knap 10.000 medlemmer. Tælleren på NA's hjemmeside viser mere end 15.000 medlemmer, og flere har kritiseret medlemstallet for at være oppustet, da navne som skuespilleren Peter Sellers også var mellem de nye medlemmer. Men med betalinger fra mere end 8000 personer er det reelle medlemstal også højt. Naser Khader forlod 7. maj De Radikale. Sammen med EU/parlamentarikerne Anders Samuelsen fra De Radikale og Gitte Seeberg fra De Konservative stifter han et nyt parti. Partiet hedder Ny Alliance og er politisk en kombination af socialliberalisme og socialkonservatisme. - Nu afventer vi med længsel, at Indenrigsministeriet får udarbejdet den blanket, vi skal bruge til at samle underskrifter, siger Anders Samuelsen fra partiet. Det nye parti har tilsyneladende også stor opbakning hos vælgerne. En analyse, Catinét har gennemført for Ritzau i dagene efter, at partiet blev præsenteret, viser at hver tredie vælger godt kunne godt finde på at stemme på partiet. Helt præcist svarer 33,2 procent af de 1018 adspurgte, at de godt kunne finde på at sætte kryds ved det nye parti, som endnu ikke er opstillingsberettiget til Folketinget. Ifølge målingen står Ny Alliance til en jordskredssejr. Partiet får 17 mandater i Folketinget og ødelægger VKO's flertal. Partiet hedder Ny Alliance. Navnet er ifølge stifterne valgt fordi de ønsker en ""ny alliance"" mellem de politiske blokke, mellem Danmark og verden og mellem politikerne og vælgerne. Partiets politik bliver ifølge stifterne en kombination af social-liberalisme og social-konservativisme. Naser Khader er partileder for det nye parti. Siden partiet blev stiftet har flere politikere og erhvervsfolk meldt sig under de nye faner. Partiets hjemmeside:Ny Alliance Naser Khader, Anders Samuelsen og Gitte Seeberg har forladt deres respektive partier og danner sammen et nyt parti.  Ny Alliance Skattereform: Skattestoppet har været nødvendigt, men nu skal vi videre. Vi ønsker at flytte flere fra overførselsindkomst til arbejdsmarkedet. Derfor vil vi have skatten ned til omkring 40 % for alle. Det kræver en skattereform. Integration/flygtninge og udlændinge: Vi ønsker en realistisk indvandringspolitik og human flygtningepolitik med vægt på demokratisk integration. Ingen lidende asylbørn. Det skal være slut med, at Søren Krarup og Pia Kjærsgaard definerer politikken hen over hovedet på den store del af befolkningen, der ønsker en fair politik. EU og Globalisering: Vi står for globalt udsyn og et stærkt EU, som Danmark skal være fuldgyldigt medlem af nu. Vi ønsker en bedre koordinering af EU's udenrigspolitik og fornyet respekt for FN og menneskerettighederne. For den fattigste del af verden har vi et særligt ansvar, og derfor skal vi igen op på 1% af BNI i udviklingsbistand. Udvikling af Danmark: Danmark har overlevet ved konstant at reformere og tilpasse. Vi ønsker flere reformer - f.eks. ønsker vi en folkeskole, der både satser på faglighed, kreativitet og et effektivt og menneskeligt sundhedssystem og en udvikling, der på sigt kan gøre Danmark selvforsynende i vedvarende energi På Ny Alliances hjemmeside løfter stifterne dog sløret for et par punkter. De skriver: Der er endnu ikke et færdigt partiprogram for Ny Alliance. Stifterne oplyste på deres pressemøde, at de vil bruge de kommende måneder på at udvikle partiet. Politik 3. april 2006: Naser Khader afskriver stik modsat Marianne Jelved et regeringssamarbejde med Socialdemokraterne og bejler i stedet til V og K. Juli 2006: Naser Khader foreslår at De Radikale vælger Marianne Jelveds efterfølger ved en urafstemning som Socialdemokraterne. Det sker efter at Jelved har peget på Margrethe Vestager som efterfølger. 6. august 2006: Naser Khader går imod Marianne Jelveds linje, da han siger, at partiet skal droppe ultimative krav til gengæld for regeringsmagt. Khader beklager senere sine udtalelser. 9. november 2006: Den radikale leder Marianne Jelved giver Naser Khader skylden for, at de Radikale i foråret hovedkulds løsrev sig fra Socialdemokraterne. Khader brød ifølge Jelved en klar aftale, da han udtalte, at en VKR-regering er mere realistisk end en SR-regering 2. maj 2007: Jyllands-Posten afslører et nyt bittert opgør hos De Radikale. Naser Khader beskylder sin partifælle Elsebeth Gerner Nielsen for at skade partiets omdømme og for at gå islamisternes ærinde. Det sker efter, at Gerner Nielsen i ugen forinden iførte sig et muslimsk hovedtørklæde og stillede op til fotografering som led i en radikal kampagne om danske værdier. Naser Khader har flere gange kollideret med toppen i Det Radiale Venstre. Han blev medlem af partiet i 1984 og valg til Folketinget i 2001 Khader har været medlem af Det radikale Venstres hovedbestyrelse og partiets gruppeledelse i Folketinget. Naser Khader fik 7.403 personlige stemmer ved sidste folketingsvalg d. 8. februar 2005. En Vilstrupmåling viste i august 2007 at, Naser Khader var mere populær blandt potentielle Radikale vælgere end både Marianne Jelved og Margrethe Vestager. Blandt partiets vælgere har partiformand Marianne Jelved dog hele tiden haft størst opbakning. I en Megafonmåling fra marts, lå tilslutningen til Khader på 18 % mod 40 % til Jelved. En Gallupundersøgelse fra september 2006 viste desuden, at partiet CD kunne få 20 mandater i Folketinget, hvis Khader stillede op for dem. Naser Khader forlader Det Radikale Venstre. Khader Anders Samuelsen blev f'rste gang medlem af Folketinget som stedfortræder for Elsebeth Gerner Nielsen 31. marts 1998 til 20. nov. 2001. Herefter valgt for Vestsjællands Amtskreds 20. nov. 2001 til 30. juni 2004. Medlem af Det Radikale Venstres hovedbestyrelse 1997-98. Anders Samuelsen fik 60.458 personlige stemmer, da han d. 13. juni 2004.blev valgt til de Europaparlamentet. Anders Samuelsen forlader Det Radikale Venstre for at stifte Ny Alliance sammen med Naser Khader og Gitte Seeberg. Samuelsen Hun er tidligere folketingsmedlem (1994-2004) for De Konservative og næstformand i partiet (2001-2004). Gitte Seeberg fik 125.436 personlige stemmer, da hun d. 13. juni 2004 blev valgt til Europaparlamentet. Gitte Seeberg rettede i marts 2006 et kraftigt angreb i Berlingske Tidende mod VK-regeringens tætte samarbejde med Dansk Folkeparti. En efterfølgende rundringning af avisen viste, at Seebergs synspunkt havde udbredt opbakning i partiets bagland. Gitte Seeberg forlader De Konservative til fordel for Ny Alliance. Seeberg ExternalContent",8000 har betalt til Ny Alliance,http://dr.dk/nyheder/politik/8000-har-betalt-til-ny-alliance,2007-05-10 11:27:00+00:00
